<!DOCTYPE html>
<html lang="en">
  <head>
    <meta charset="UTF-8" />
    <meta http-equiv="X-UA-Compatible" content="IE=edge" />
    <meta name="viewport" content="width=device-width, initial-scale=1.0" />
    <title>წიგნი I</title>
    <link rel="stylesheet" href="./books.css" />
    <link rel="stylesheet" href="../style.css" />
    <link rel="stylesheet" href="../responsible.css" />
  </head>
  <body>
    <!-- ===== HEADER ======== -->

    <header>
      <nav>
        <div class="Header-left">
          <h1>პარციფალი</h1>
        </div>
        <div class="header-midle">
          <div class="dropdown">
            <button class="dropbtn">
              წიგნები <i class="fa-solid fa-caret-down fa-shake"></i>
            </button>
            <div class="dropdown-content">
              <a href="./book1.html">წიგნი I</a>
              <a href="./book2.html">წიგნი II</a>
              <a href="./book3.html">წიგნი III</a>
              <a href="./book4.html">წიგნი IV</a>
              <a href="./book5.html">წიგნი V</a>
              <a href="./book6.html">წიგნი VI</a>
              <a href="./book7.html">წიგნი VII</a>
              <a href="./book8.html">წიგნი VIII</a>
              <a href="./book9.html">წიგნი IX</a>
              <a href="./book10.html">წიგნი X</a>
              <a href="./book11.html">წიგნი XI</a>
              <a href="./book12.html">წიგნი XII</a>
              <a href="./book13.html">წიგნი XIII</a>
              <a href="./book14.html">წიგნი XIV</a>
              <a href="./book15.html">წიგნი XV</a>
              <a href="./book16.html">წიგნი XVI</a>
            </div>
          </div>
        </div>
        <div class="navMenu">
          <div class="main">
            <h2><a href="../index.html">მთავარი</a></h2>
          </div>
          <div class="mokleshinaarsi">
            <a href="../mokleshinaarsi.html">მოკლე შინაარსი</a>
          </div>
          <div class="header-right">
            <ul>
              <li>
                <a class="register" href="../register.html">რეგისტრაცია </a>
              </li>
            </ul>
          </div>
        </div>
        <div class="responsible">
          <button id="opneMenyBtn">
            <i class="fa-solid fa-bars"></i>
          </button>
          <button id="closeMenyBtn">
            <i class="fa-solid fa-x"></i>
          </button>
        </div>
      </nav>
    </header>

    <!-- ===== HEADER ======== -->

    <section>
      <div class="book">
        <h1>წიგნი I</h1>
      </div>
      <div class="paragraph">
        <p>
          გულს ორჭოფობა თუ შეეპარა, გაუმწარდება სამშვინველს ყოფა. როცა მამაცურ
          შემართებას ებმის ზნე, მისი საპირისპირო - მსგავსად კაჭკაჭის ორი ფერისა
          - საქებარია ეს ამბავი და სათაკილოც. თუმცა, მერყევ კაცს უნუგეშოდ როდი
          აქვს საქმე; რამეთუ მასში წილი უდევს ცას და ჯოჯოხეთს. მაგრამ მას, ვისაც
          ღერძი მთლად გამოცლია, მოეძალება წყვდიადის ფერი და საბოლოოდ ჯოჯოხეთის
          უკუნი დანთქავს. პირიქით, მას, ვინც მყარად დგას ფეხზე, ციური ნათლის
          ფერები მოსავს. ეს ფრთიანი გამონათქვამი 1 ერთობ სხარტია ბრიყვთათვის.
          ისინი მის საზრისს ვერ სწვდებიან: ხელიდან უსხლტებათ, ვითარცა დამფრთხალი
          კურდღელი (შტრასბურგელი ოსტატი გოტფრიდი ამ კურდღელს ნამდვილად ვერ
          დაიჭერს 2 ). შუშის ნატეხი, თუთიის ზურგით ან ბრმის სიზმარი, ოდენ
          წარმავალ, მქრქალ სურათებს წარმოსახავენ. ეს დაბინდული, არამდგრადი
          სურათები კაცს წუთიერად თუ ჰგვრის სიამეს. ჩემი იგავი შავ-თეთრ კაჭკაჭზე,
          ნუთუ მსგავსადვე ბუნდოვანია? რაგინდ ხელმარჯვეც არ უნდა იყო, ვერ
          ამომწიწკნი თმას ხელისგულზე, სადაც ბეწვიც კი არცროს იზრდება! ამ
          თავდასხმათა გამო ვაი-ვიშს, განა არ მიჯობს, რომ გონებას ჩემსას მივენდო?
          და არ ვეძიო მე მდგრადობა სწორედ იმაში, რასაც თავისი ბუნების კვალად,
          სწრაფწარმავლობა განეწესა, ვითა ცეცხლს წყალში ან ცვარს - მზის გულზე.
          შევეშვათ ბრიყვებს; ჭკვიანთა შორის არ მეგულება მე ერთი კაციც, ვისაც ამ
          ამბის ღრმა საზრისის არ სურდეს წვდომა და გაცნობა იმ კეთილი სწავლებისა,
          ის რომ გვთავაზობს. ეს ამბავი თამამად მიჰყვება თავის დინებას; ვითა
          რაინდი მოასპარეზე არ ითაკილებს გაქცევასა და გამოდევნებას, უკან
          დახევასა და შეტევას, გაკიცხვასა და პატივის მიგებას. ვინც შეიცნო
          წუთისოფლის ცვალებადობა, გონება თვისი იმას სწორად გაუხედნია. ის არც
          ღუმელს მიეფიცხება, არც უაზროდ იხეტიალებს, არამედ ქვეყნის ტრიალს ფეხს
          აუწყობს. ავი ზნე კაცს ჯოჯოხეთის ცეცხლში მიუძღვის და მის სახელს ლაფში
          სვრის. ავზნიანი კაცის ერთგულებას ისეთი მოკლე კუდი აქვს, რომ ტყეში
          ბუზანკალის მესამე ჩხვლეტაც მოუღებს ბოლოს. ჩემი სიტყვები ამგვარ
          განსხვავებათა თაობაზე მარტო კაცებს როდი ეხება. ქალებს მე შემდეგ მიზანს
          ვუსახავ: ვინც შეისმენს ჩემს შეგონებას, მან კარგად უნდა აწონ-დაწონოს,
          ვის შეაქებს და დააფასებს, ვის მიაგებებს სიყვარულსა და ერთგულებას, რათა
          მერე არ ინანოს, რომ მისი უმწიკვლობა და თავდადება ქარს წაუღია. ღმერთო,
          ნუ მოაკლებ სათნო ქალბატონებს ზომიერების გრძნობას ყველა საქმეში!
          მოკრძალება სათნოებათა გვირგვინია. ამაზე მეტ სიკეთეს მე მათ ვერ
          ვუსურვებ! ცრუთა ხვედრი კი ცრუ დიდებაა. განა, რა ხანს გაუძლებს
          თხელნაჭუჭა კვერცხი აგვისტოს მზის მხურვალებას?! ასევე სწრაფად გადადის
          მათი დიდებაც. ზოგი ქალის სილამაზეს შორს გავარდნია სახელი. მაგრამ თუ ის
          გულმართალი არ არის, ჩემთვის მას ოქროში ჩასმული კენჭის ფასი აქვს. და
          პირიქით, საკადრის პატივს მივაგებ იმას, ვინც ლალის ქვას, მისი იდუმალი
          ძალებითურთ, იაფასიან ჩარჩოში სვამს. გულწრფელ ქალს მე პატიოსან თვალს
          შევადარებდი. მე მის კაიქალობას ვაფასებ და გარეგნული ბრწყინვალებითა თუ
          მისი გულის ხილული სამოსით როდი განვსჯი. თუ სათნო გული აქვს, სახელი
          მისი შეუბღალავია. მე რომ, ჩემი შეძლების კვალად, კაცი და ქალი
          ზედმიწევნით განვიხილო, კარგა ხანს ვერ გავალ ბოლოში. ასე რომ, მიჯობს
          ჩვენი ამბის თხრობას შევუდგე, თქვენ კი გულდასმით დაუგდეთ ყური! ის
          გიამბობთ სიყვარულსა და მწუხარებაზე, სიხარულსა და დარდზე. მე, ერთის
          ნაცვლად, უეცრად სამიც რომ გავხდე, და ამ სამიდან თითოეული ტოლს არ
          მიდებდეს ოსტატობაში, სამივე მაინც დიდად უნდა გარჯილიყო, რათა პოეტური
          ფანტაზიით ფრთაშესხმულთ, თქვენთვის ეუწყებინათ ის, რისი თხრობაც ახლა მე
          მარტოს მომიწევს. მე მსურს ჩემებურად გიამბოთ ერთი თავგადასავალი,
          რომელიც ურყევ ერთგულებაზე, ჭეშმარიტ დიაცურ ბუნებასა და ქედუხრელ
          ვაჟკაცობაზე გვიყვება. ჩვენი გმირის მამაც გულს შიში არასდროს
          გაჰკარებია, სადაც არ უნდა ებრძოლა. ფოლადივით მტკიცემ სახელი და დიდება
          ბრძოლებში გამარჯვებით მოიხვეჭა. გულადი იყო და მხოლოდ თანდათანობით
          შეიძინა ცხოვრებისეული გამოცდილება! მას ვუძღვნი საქებარ სიტყვებს, ჩემს
          გმირს, რომელიც ყოველგვარ უკეთურებას ებრძოდა, ვისი თვალთა კრთომაც
          ქალებს გულს უჩქროლებდა და მწველი სურვილით აღავსებდა. სხვათა შორის, ის,
          ვინც მე ამ ამბის გმირად ამოვირჩიე და ვისი საოცარი თავგადასავალიც უნდა
          გიამბოთ, ჩემს მოთხრობაში ამ დროისათვის ჯერ არც დაბადებულა. სადაც ძველი
          ფრანგული სამემკვიდრეო კანონები მოქმედებდა, იქ დღემდე მოქმედებს და,
          როგორც მოგეხსენებათ, განსაზღვრულ გერმანულ მიწებზეც. ამ კანონმდებლობის
          თანახმად, ქვეყნის მბრძანებელი მთელ თავის ქონებას, ყოველგვარი მორიდების
          გარეშე, უფროს ვაჟს არგუნებს. ეს გამონაგონი არ გახლავთ, სრული
          ჭეშმარიტებაა. უმცროსი ვაჟებისთვის ეს, ბუნებრივია, ვერ არის მთლად
          სახარბიელო ამბავი, რამეთუ მამის სიკვდილის შემდეგ ის წილიც
          ჩამოერთმევათ, რომელსაც მის სიცოცხლეში ფლობდნენ. ის, რასაც ოდესღაც
          ყველა ერთობლივად განკარგავდა, ერთის ხელში გადადის. რა თქმა უნდა,
          ბრძენკაცის მოფიქრებულია, რომ მოხუცს ქონება უნდა ჰქონდეს, რადგან
          სიჭაბუკეს ამის გარეშედაც უამრავი უპირატესობა აქვს, სიბერეს კი
          ოხვრა-ვაება მოსდევს თან; და არაფერია იმაზე უარესი, ვიდრე სიბერე და
          გაჭირვებაა ერთდროულად. მაგრამ მეფეებო, გრაფებო და ჰერცოგებო,
          მემკვიდრედ მხოლოდ უფროსი ვაჟის გამოცხადება, გარწმუნებთ, ერთობ უცნაური
          გადაწყვეტილებაა. ამ კანონმდებლობის გამო, გახმურეტმა, თავდაჭერილმა და
          მამაცმა გმირმა, დაკარგა ყველა ციხესიმაგრე და მიწა, რომელსაც მამამისი,
          თავზე გვირგვინითა და ხელში კვერთხით, ბრწყინვალედ და მეფური
          ძალმოსილებით განაგებდა იქამდე, ვიდრე რაინდულ ბრძოლაში არ დაეცა. ის
          მწარედ დაიტირეს, რადგან მთელი სიცოცხლის მანძილზე შეუბღალავი იყო მისი
          სახელი, ხოლო განმგებლობა მისი - უნაკლო. მისმა უფროსმა ვაჟმა თავისთან
          იხმო ქვეყნის ყველა მთავარი. ისინიც მივიდნენ, ვით რაიდებს შეშვენით.
          წესისა და რიგისამებრ, მათ სამართავად მამულები უნდა გადასცემოდათ.
          როდესაც ამაზე თანხმობა მიიღეს, ერთი უსმინეთ, რა ჩაიდინეს: მთელმა
          თავყრილობამ, მდიდრებმა თუ ღარიბებმა, მათ ერთგულებას რომ ეკადრებოდა,
          მეფეს უმორჩილესი და ამასთანავე, ფრიად საგულისხმო თხოვნით მიმართა: დაე,
          მეფეს გახმურეტისადმი ძმური თანადგომა გამოეჩინა და თავისი სახელი იმით
          განედიდებინა, რომ ის მემკვიდრეობის გარეშე არ დაეტოვებინა; თავის
          სამეფოში გამოეყო მისთვის ადგილ-მამული, რათა დიდგვაროვან ჭაბუკს მისი
          წარჩინებული წარმომავლობისა და თავისუფალი სულის საკადრისად ეცხოვრა.
          მეფეც ამ აზრისა იყო; მან თქვა: „თქვენს მოკრძალებულ თხოვნაზე მე მეტსაც
          გეტყვით: რად არ მოიხსენიებთ ჩემს ძმას გახმურეტ ანჟუელად? ჩემს სამეფოს
          ანჟუ ჰქვია და ამიერიდან ორივეს ანჟუელი უნდა გვიწოდოთ.“ კეთილშობილმა
          მეფემ განაგრძო: „ჩემს ძმას ამის გარეშედაც მუდამ ერთგულად ამოვუდგები
          მხარში. ის ჩემი ოჯახის წევრია და ყველას შეგახსენებთ, რომ ორივე ერთმა
          დედამ გვშობა. თუ ის მცირე ქონებას ფლობს, მე სიმდიდრე თავზესაყრელად
          მაქვს; იქიდან შესაბამის წილს ვარგუნებ; ამით ჩემს კეთილდღეობასაც
          არაფერი მოაკლდება, რამეთუ სამართლიანად და ჩემი შეხედულებისამებრ გავცემ
          და მივიღებ.“ როცა ძლევამოსილი თავადები დარწმუნდნენ, რომ მათი ბატონი
          გულწრფელად სჯიდა, სიხარულით ცას ეწიენ და თითოეულმა მათგანმა მდაბლად
          დაუკრა თავი მეფეს. მაგრამ გახმურეტმა დიდხანს ვეღარ დამალა გულისნადები
          და თავაზიანად უთხრა მეფეს: „ჩემო ბატონო და ძმაო! თქვენს კარზე რომ
          დავრჩე, ანდა სხვის კარს მივეკედლო, რასაკვირველია, უზრუნველი ცხოვრება
          მექნება. მაგრამ გაგებითა და კეთილგანწყობით დაფიქრდით ჩემს ღირსებაზეც;
          და ნუ მომაკლებთ რჩევასა და შემწეობას, რათა თქვენებურად მეც გავითქვა
          სახელი. მე მხოლოდ ჩემი საჭურველი მაბადია. ნეტავ, აქამდეც საკმარისად
          ჩამედინა ისეთი საქმენი, რომ შორს გამვარდნოდა სახელი!“ გახმურეტმა
          განაგრძო: „ამალაში თექვსმეტი ჭაბუკი მყავს; მათგან მხოლოდ ექვსია სრულად
          აღკაზმული. დამიმატეთ კიდევ ოთხი, ზრდილი და დიდგვაროვანი ჭაბუკი. რასაც
          მოვიპოვებ, იქიდან წილი თქვენც გერგებათ. ქვეყნიერება მსურს მოვიარო,
          ბევრგან ხომ ადრეც ვყოფილვარ. ბედი თუ გამიღიმებს, მშვენიერი ასულის
          გულსაც მოვიგებ. და თუ ღირსად ჩამთვლის, რაინდული სამსახური გავუწიო, მე
          ამას დიდი ერთგულებით ვიქმ; ესაა ჩემი მტკიცე გადაწყვეტილება. დაე,
          ღმერთი იყოს ჩემი მფარველი ამ გზაზე! კარგად გეხსომებათ, ვიდრე მამაჩვენი
          განდინი მართავდა სამეფოს, ჩვენ ცხენს დავაქროლებდით და ორივეს უამრავი
          ფათერაკი გადაგვხდომია თავს, მანდილოსანთა გულის მოსაგებად. იმხანად
          თქვენ, ერთდროულად, რაინდიც იყავით და ქურდიც, რამეთუ სატრფოს
          კეთილგანწყობასაც იმსახურებდით და ამას ყველას თვალთაგან ფარულადაც
          იქმდით. აჰ, ნეტავ მეც გამეგო იდუმალი ტრფობის გემო! მეც რომ თქვენსავით
          გაწაფული ვყოფილიყავ ამგვარ საქმეებში, ვინ იცის, რამდენი ასულის გულს
          მოვინადირებდი!“ მეფემ ამოიოხრა და თქვა: „აჰ, ნეტავ როდის ეღირსება ჩემს
          თვალებს კვლავ შენი ხილვა; შენმა საოხუნჯო სიტყვებმა მით უფრო მატკინა
          გული, რომ განშორება გვიწევს. მამაჩვენმა ორივეს უზარმაზარი მემკვიდრეობა
          დაგვიტოვა. ის თანაბრად გვეკუთვნის მეც და შენც, რამეთუ მთელი გულით
          მიყვარხარ. აჰა, თვალმარგალიტი, ოქრო, მსახურები, იარაღი, ცხენები,
          ძვირფასი სამოსელი, აიღე, რამდენიც გენებოს, რათა გულისწადილი აისრულო და
          მსახურთა მიმართ რაინდული გულუხვობაც გამოიჩინო. ვაჟკაცობითა და
          სიმამაცით შენ ისედაც გამოირჩევი. გალშტრამთან რომ დაბადებულიყავ ანდა
          აღმოსავლეთის რანკულატიდან რომ მოსულიყავ, გვერდიდან მაინც არ
          მოგიშორებდი, ისე ძალიან მიყვარხარ. მაგრამ შენ ღვიძლი ძმა ხარ ჩემი!“
          „ო, ბატონო ჩემო! თქვენი გულკეთილობისა და კარგი აღზრდის გამო მაქებთ.
          ახლა კი ნება მიბოძეთ, განგიცხადოთ, თუ რა თანადგომას ველი თქვენგან. თუ
          თქვენ და დედაჩემს დამემკვიდრებული მოძრავი ქონების ჩემთვის განაწილება
          გწადიათ, ცხადია, ჩემი ბედის ბორბალი მუდამ წაღმა იტრიალებს. ჩემი გული
          სიმაღლეებს ელტვის. არ ვიცი, რატომ მიძგერს ისე ძალუმად, რომ ლამისაა
          საგულედან ამომვარდეს. აჰ, ნეტავ საით მივყავარ ჩემს გულისწადილს? აი,
          ამის შეტყობა მსურს მეც. თუმცა, ამასობაში, გამოთხოვების ჟამიც
          მოწეულა...“ მეფემ უბოძა ყველაფერი და უფრო მეტიც, რაც გახმურეტმა
          ითხოვა: ხუთი ნარჩევი, ნაცადი, თამამი, ძლიერი და ჩაუქი ბედაური,
          საუკეთესო მთელ სამეფოში; ოქროს ძვირფასი ჭურჭლეული და უამრავი ოქროს
          ზოდი; მეფემ დაუნანებლად პირთამდე გაავსებინა ოთხი სკივრი
          თვალმარგალიტით. ასევე გამოუყვანა ოთხი საუკეთესოდ გამოწყობილი და
          აღკაზმული პაჟი. მაგრამ როცა დედამ გამოთხოვებისას, შვილი გულში ჩაიკრა,
          გახმურეტი უსაზღვრო ტკივილმა მოიცვა. დედამ უთხრა: „მეფე განდინის ძეო,
          ნუთუ ჩემ გვერდით ყოფნა აღარ გსურს? მე დიდი სიყვარულით ვზრუნავდი შენზე,
          მამაშენი განდინიც არ გაკლებდა სიყვარულსა და მზრუნველობას. ნუთუ
          დაბრმავდა და დაყრუვდა ღმერთი, რომ ჩემი მუდარა არ შეისმინა და არ
          დამეხმარა? ნუთუ ახალი ტკივილისთვის გამწირა? გულის ძალა გამომელია და
          თვალთა შუქი ჩამიქრა. თუკი მას, სამართლიან მსაჯულს, კვლავაც სურს
          გამძარცვოს, სულ ტყუილი ყოფილა, რაც მის შემწეობასა და სიყვარულზე
          თქმულა, რამეთუ მე საერთოდ დავვიწყებივარ.“ მაშინ ახალგაზრდა ანჟუელმა
          უფლისწულმა თქვა: „დედოფალო, დაე, ღმერთმა განუგეშოთ მამაჩემის, განდინის
          გარდაცვალების გამო! ჩვენ ორივემ მთელი გულით ვიგლოვეთ იგი. გარწმუნებთ,
          ჩემგან ცუდი ამბავი არასდროს მოგივათ. მე სახელის მოსახვეჭად და უცხო
          ქვეყნებში რაინდულ საქმეთა აღსასრულებლად მივეშურები. ესაა, მბრძანებელო,
          ჩემი ბედისწერა!“ დედოფალმა მიუგო: „ძვირფასო ძეო, ვინაიდან გული და
          გონება ზენა სიყვარულის სამსახურად მიგიწევს, იმაზე მაინც ნუ მეტყვი
          უარს, რასაც ამ საქმისთვის ჩემი ქონებიდან გიწილადებ. შენს ბარგს ჩემგან
          ბოძებული ოთხი მძიმე სკივრიც დაუმატე. მასში ძვირფასი აბრეშუმისა და
          ხავერდის დიდი, დაუჭრელი თოფები აწყვია. საყვარელო ძეო, მითხარი, როდის
          დამიბრუნდები და გული გამიხარე.“ „მბრძანებელო, ჯერაც არ ვუწყი, რომელი
          ქვეყნისკენ გავწევ. მაგრამ რა გზითაც არ უნდა ვიარო, დაე, თან მდევდეს
          თქვენი სიკეთე და დიდსულოვნება. გამოთხოვებისას მეფემაც გულუხვად
          დამასაჩუქრა; და მეც გმირული საქმეებით გადავუხდი მადლობას. ვიცი, რომ
          მას კიდევ მეტად შეიყვარებთ, მე რაც არ უნდა შემემთხვეს.“ ჰყვებიან
          იმასაც, რომ გახმურეტს მისდამი კეთილგანწყობილი მანდილოსნისგანაც მიუღია
          ათასი მარკის ღირებულების სხვადასხვა სამკაული. ამ თანხას ნებისმიერი
          ურია დღესაც კი თამამად გაასესხებდა. ეს საჩუქრები მას მეგობარმა ქალმა
          გამოუგზავნა. რაიდულმა შემართებამ გახმურეტს ქალბატონთა სიყვარული და
          კეთილგანწყობა კი მოუტანა, მაგრამ თავად ტრფობის სენი არასდროს შეყრია.
          ჩვენი გმირი ყველას გამოემშვიდობა. დედა, ძმა და სამშობლო, შესაძლოა,
          ვეღარასდროს ენახა; ბევრს დაწყვიტა გული; ვისაც კი მისთვის რაიმე
          სამსახური გაუწევია, ანდა ვისაც თავად დახმარებია, ყველას გულითადი
          მადლობა გადაუხადა; რამეთუ ძალზე აფასებდა მისთვის გაწეულ სამსახურს.
          მისი კეთილშობილების გამო, გულშიდაც არასდროს გაუვლია, რომ ეს მოვალეობა
          იყო მათი. პირნათელი კაცი იყო. თვითგანდიდებით შეპყრობილთ ნაკლებად
          სწყალობდა. მისი თანმხლებნი და მის საგმირო საქმეთა მოწმენი უცხო
          ქვეყნებში, მას ადიდებდნენ და მის სიტყვას ენდობოდნენ. გახმურეტს
          თავდაჭერილობა და ზომიერების გრძნობა არასდროს ღალატობდა. თავის გამოჩენა
          და ქედმაღლობა არ ჩვეოდა. ქათინაურები არ ხიბლავდა და თავზეხელაღებულობაც
          უცხო იყო მისთვის. ერთ რამეზე კი მყარად იდგა: არცერთი გვირგვინოსნის -
          მეფე იქნებოდა ის, იმპერატორი თუ დედოფალი, რაგინდ ძლევამოსილიც არ უნდა
          ყოფილიყო - ამალაში არ ჩაეწერებოდა. ეს პრინციპი მტკიცედ ჩაემარხა გულის
          სიღრმეში. ერთხელაც ესმა, რომ შორეულ აღმოსავლეთში, ბაღდადში ძლევამოსილი
          მბრძანებელი ცხოვრობდა, რომლის სამფლობელოსაც ქვეყნიერების ორი მესამედი
          შეადგენდა. ისეთი სახელგანთქმული იყო წარმართთა შორის, რომ მას ბარუკს
          („მწყალობელს“) უწოდებდნენ. მის ძალაუფლებას გვირვინოსნებიც კი მიეზიდა
          და ბევრი მათგანი მის სამსახურში ჩამდგარიყო. სხვათა შორის, ბარუკის
          დიდება დღემდეა შემორჩენილი. თუ ქრისტიანული ცხოვრების პრინციპები,
          რომელსაც ნათლობა გვავალდებულებს, რომში დადგინდა, ბაღდადში წარმართთა
          რელიგიურ წესებს ჩაეყარა საფუძველი. იქ მათ ერთხმად მიიღეს მათებური
          პაპის კანონმდებლობა; ხოლო ბარუკმა ყველა ცოდვა შეუნდოთ. ბარუკმა
          განიზრახა, რომ ორი ბაბილონელი ძმისთვის - პომპეუსისა და იპომიდონისთვის
          ნინევია წაერთმია, რომელიც ოდითგანვე მათ წინაპრებს ეკუთვნოდა. ისინი,
          რასაკვირველია, მთელი ძალით იცავდნენ თავს. აი, ამ დროს ეწვია ანჟუელი
          ჭაბუკი ბარუკს, რომელსაც ის თვალში მოუვიდა. ასე რომ, კეთილშობილი
          გახმურეტი მის სამსახურში ჩადგა. ოღონდ მან სხვა გერბი შეარჩია, ნაცვლად
          იაგუარის გამოსახულებიანი გერბისა, მამამისმა გარდინმა რომ გადასცა
          ოდესღაც. გახმურეტმა სამომავლო მიზნების სიმბოლოდ უნაგირის გადასაფარებელ
          ქსოვილზე თეთრი ყარყუმის ღუზა ამოაქარგვინა. ასეთივე გერბი იყო
          გამოსახული მის ფარსა და სამოსზე. მის ცხენს მბზინავი, ზურმუხტზე უფრო
          მუქი მწვანე აბრეშუმის ფარჩა ჰქონდა გადაფარებული. ამავე ქსოვილისგან იყო
          შეკერილი მისი მუნდირი და მოსასხამი. ეს ქსოვილი ხავერდზე ძვირფასია.
          ოქრომკედით გაწყობილ ხასხასა მწვანე ქსოვილზე ყარყუმის თეთრი ღუზები
          ამოექარგათ. მაგრამ მისი ღუზები ნიადაგს არსად სწვდებოდა, არაფერს
          ემაგრებოდა. ჩვენ რაინდს საჭურველი თავადვე უნდა ეტარებინა, ღუზიანი
          გერბით მრავალი უცხო ქვეყანა უნდა მოევლო, მუხლჩაუხრელად და შესვენების
          გარეშე. ვინ მოთვლის, რამდენი ქვეყანა მოიარა ჯირითით ანდა ხომალდით?
          დავიფიცებ და ენდეთ ჩემს პატიოსან სიტყვას: იმდენი, რამდენიც ამ
          თავგადასავალშია მოხსენიებული! სხვა ვერაფრით დაგარწმუნებთ. იქ კი
          ნათქვამია, რომ მას სახელი გაეთქვა წარმართთა მთელ სამფლობელოში -
          მაროკოსა თუ სპარსეთში. სხვა ადგილებშიდაც მუდამ გამარჯვებით უვლია.
          დამასკოში, ალეპოში, არაბეთში, ქალაქად თუ სოფლად, მოკლედ ყველგან, სადაც
          კი რაინდული ლაშქრობები გამართულა. საბოლოოდ, მას ისეთი სახელი გაუვარდა,
          რომ მასთან შერკინებას ვეღარავინ ბედავდა. მუდამ საბრძოლო დიდებისაკენ და
          ახალი გამარჯვებებისკენ მიუწევდა გული. მის წინაშე სხვა გმირთა საბრძოლო
          საქმენი გაუფერულდა და გაცამტვერდა. ეს ბედი ეწია ყველას, ვინც კი მას
          ორთაბრძოლაში შეერკინა. ასე რომ, ბაღდადში ხმა გავარდა, გახმურეტის
          ძალასა და სიმამაცეს ბადალი არ მოეპოვებაო. ერთხელაც ბაღდადიდან ის
          ზაზამანკის სამეფოში გაეშურა. იქ მწარედ დასტიროდნენ რაინდ იზენჰარტს,
          რომელიც ერთი ქალბატონის გამო გამოთხოვებოდა სიცოცხლეს. ის სათნოებით
          აღსავსე ბელაქანეს სიყვარულს შეწირვოდა, რადგან ქალს უარი ეთქვა მისთვის.
          იზენჰარტის ნათესავებს შურისძიება ჩაედოთ გულში; ისინი ქალს აშკარადაც
          მტრობდნენ და შეფარვითაც. დიდი ჯარით ემუქრებოდნენ დედოფალს, ის კი
          შეუპოვრად იცავდა თავს. სწორედ ამ დროს ჩავიდა გახმურეტი მის ქვეყანაში,
          რომელიც შოტლანდიელ ფრიდენბარტს და მის მეზღვაურებს, სანამ იქაურობას
          დატოვებდნენ, უფრო გაეპარტახებინათ. თუმცა, ჯერ ის ისმინეთ, თუ რა
          გადახდა გზად ჩვენს გმირს. ზღვაზე ატეხილმა ქარიშხალმა, რომელსაც ძლივს
          გადაუჩა, ის ამ ქვეყნის სანაპიროზე გამორიყა. ნაპირზე ზუსტად დედოფლის
          პალატის წინ გადმოვიდა, საიდანაც მას მრავალი თვალი მიაცქერდა. როცა
          ირგვლივ მიმოიხედა, დაინახა უამრავი კარავი, ქალაქს გარს რომ
          შემორტყმოდა, ზღვის მხრის გარდა. იქ ბანაკი დაეცა ორ უზარმაზარ არმიას.
          მან გაიკითხა, თუ ვის ეკუთვნოდა ეს გამაგრებული ქალაქი. რამეთუ არც მას
          და არც მისი მეზღვაურებს მის შესახებ არაფერი სმენოდათ. მაცნეებმა
          შეატყობინეს, რომ პატელამუნტში იმყოფებოდნენ. ალყაშემორტყმულებმა ძალზე
          თავაზიანად გასცეს პასუხი და დააფიცეს ღმერთები, რომ თანადგომას
          გაუწევდნენ. მათ მართლაც ძალზე ესაჭიროებოდათ შველა, რადგან
          სამკვდრო-სასიცოცხლო ბრძოლაზე მიდგომოდათ საქმე. როცა ახალგაზრდა
          ანჟუელმა უფლისწულმა მათი გასაჭირი მოისმინა, რაინდთა ადათისამებრ,
          გაწეული სამსახურისთვის გასამრჯელო მოითხოვა, მაგრამ თავადვე უნდა
          ეთქვათ, თუ რა ფასს გაიღებდნენ მეტოქის გასამწარებლად. ყველა მებრძოლმა,
          მათ შორის, დაჭრილებმა და დასახიჩრებულებმაც, ერთხმად შესძახეს, რომ მთელ
          ოქროსა და თვალმარგალიტს ჩამოვიდოდნენ, რაც კი ებადათ და გულითად
          მასპინძლობასაც გაუწევდნენ. ცხადია, გახმურეტს ოქრო არ აინტერესებდა,
          ვინაიდან არაბეთიდან ურიცხვი ოქროს ზოდი ჩამოეზიდა. თანაც, ზაზამანკის
          მკვიდრნი ღამესავით შავები იყვნენ და ამ მავრებთან გაჩერება გულზე არ
          ეხატებოდა. მაგრამ მაინც გადაწყვიტა დარჩენა და მათაც დიდი პატივით
          მიიღეს. ამასობაში კეთილშობილი ქალბატონები წამდაუწუმ იხედებოდნენ
          სარკმლიდან და გახმურეტის ქალაქში შესვლას თვალს ადევნებდნენ.
          ათვალიერებდნენ მის პაჟებს და მათ ბრწყინვალე აღჭურვილობას. ჩვენს გმირს
          თოვლივით თეთრი ფარი სიასამურის ბეწვით გაეწყო, რომელზედაც დედოფლის
          ვეზირმა დიდი ღუზა ამოიცნო. ღუზის დანახვამ ის დაარწმუნა, რომ ამ რაინდს
          ანდა მის ორეულს ნამდვილად შეხვედროდა ოდესღაც ალექსანდრიაში, როდესაც
          ქალაქი ბარუკს ჰყავდა ალყაში მოქცეული. მაშინ ამ გმირმა ყველა მისი
          მეტოქე ღირსეულად დაამარცხა. ამასობაში ჩვენი დიდებული რაინდი
          აუჩქარებლად შედიოდა ქალაქში. ამ მსვლელობას წინ ათი საზიდრიანი ცხენი
          მიუძღვოდა. მას მოსდევდა ოცი მხედარი. თუმცა მათ წინ მსახურები
          მიაბიჯებდნენ; შემდეგ მოდიოდნენ პაჟები, მზარეულები და მათი შეგირდები.
          შთამბეჭდავი იყო მისი ამალა: ოცი კეთილშობილი ჭაბუკი, ზრდილი და
          საუკეთესო ყოფაქცევისა, რომელთა შორის რამდენიმე სარაცინელიც ერია; ამას
          მოსდევდა რვა ჩინებული ბედაური, აბრეშუმის ძვირფასი ფარჩა რომ ჰქონდათ
          გადაფარებული. მეცხრე ბედაურზე რაინდის აკაზმულობა იდო. მის გვერდით
          მოდიოდა ჭაბუკი, რომელსაც რაინდის უკვე ნახსენები ფარი მოჰქონდა. მის
          უკან მოაბიჯებდნენ მესაყვირეები. ტრომბონზე დამკვრელს თავისი საკრავი
          მოემარჯვებინა, დროდადრო ჩაბერავდა და ჰაერს მისი მჭექარე ხმა ჰკვეთდა.
          მაგრამ ჩვენი გმირი ამასაც არ დასჯერებოდა. მესაყვირეებს მოსდევდნენ
          ფლეიტაზე დამკვრელები და სამი მევიოლინე. ყველა დინჯად და აუჩქარებლად
          მოდიოდა. თავად რაინდი თავის ნაცად და ერთგულ კაპიტანთან ერთად ამ
          პროცესიის ბოლოს მოაჭენებდა ცხენს. ქალაქის მთელი მოსახლეობა, ქალი თუ
          კაცი, მთლიანად მავრებისაგან შედგებოდა. ჩვენმა რაინდმა დაინახა უამრავი
          დამსხვრეული, შუბგარჭობილი ფარი, რომელიც სახლის კედლებსა და კარებზე
          გამოეკიდათ. სახლებიდან კვნესა-გოდების ხმა გამოდიოდა, რამეთუ ყოველ
          სახლში იყვნენ დაჭრილები და დასახიჩრებულნი, რომელთა ტკივილის
          დასაყუჩებლად სამედიცინო ხელოვნება უძლური იყო და რადგან მათი
          განკურნების იმედი გადაწურვოდათ, გასაგრილებლად ღია ფანჯარასთან დაედგათ
          მათი საწოლები. ჩანდა, რომ ისინი თავგანწირულად შებმოდნენ მტერს და
          მისთვის ქედი არ მოეხარათ. ქუჩაში ასევე შემოხვდა მრავალი
          ლახვარგარჭობილი და ხმლით დასერილი ცხენი. ქუჩის ორივე მხარეს
          ჩამწკრივებულიყვნენ ქალები, ყორანივით შავი სახეებით. ჩვენი რაინდი
          მასპინძელმა გულითადად მიიღო, რომელსაც მოგვიანებით საკადრისი გასამრჯელო
          ებოძა. სხვათა შორის, ის უშიშარი გმირი იყო, რომელსაც არაერთი იარა მიეღო
          ქალაქის კარიბჭის დაცვისას. გახმურეტმა მასთან ნახა ბევრი ხელგადახვეული
          რაინდი, თავზე ჭრილობებით. მაგრამ ისინი მსუბუქად იყვნენ დაჭრილი, ასე
          რომ, ძალა შერჩენოდათ, რათა კვლავ ბრძოლაში ჩართულიყვნენ. ქალაქის
          ბურგგრაფმა სტუმარს მოკრძალებით შესთავაზა, ხომ არ ინებებდა ის მისი
          ოჯახისა და სამფლობელოს დათვალიერებას. შეუძღვა თავის მეუღლესთან,
          რომელიც გახმურეტს კეთილგანწყობითა და კოცნით მიეგება, რამაც ნაკლებად
          მოჰგვარა სიამოვნება; ამასთან, მცირე საუზმითაც გაუმასპიძლდა. ამასობაში
          დედოფალს მისი ვეზირი ეწვია, რათა მისთვის ახალი სასიკეთო ამბავი
          მიეხარებინა და შესაფერისი ჯილდოც მიეღო. უთხრა, მბრძანებელო, ჩვენი
          გასაჭირი სიხარულმა შეცვალა. კაცი, რომელიც ახლახან გვეწვია, ისეთი
          სახელგანთქმული რაინდია, რომ ჩვენ სამარადჟამოდ მადლობელი უნდა ვიყოთ
          ჩვენი მფარველი ღმერთებისა, ამისთანა შემწეობისთვისო. მითხარი, ჩემო
          ერთგულო, ვინ არის ეს რაინდი! მბრძანებელო, ის სწორუპოვერი გმირია,
          ბარუკის თანამებრძოლი, ანჟუელი დიდგვაროვანი. თავდაუზოგავია მტერთან
          ბრძოლაში! ფიცხელია ომში, მტერს მუსრს ავლებს და ანადგურებს. ბრწყინვალე
          მოფარიკავეა. მე ის ნანახი მყავს ხელჩართულ ბრძოლაში, როდესაც
          ბაბილონელები ალექსანდრიას აუმხედრდნენ; მათ დიდი ლაშქარი შეკრიბეს და
          ბარუკის განდევნა მოინდომეს. ამ ბრძოლაში, რომელიც მათი სრული
          განადგურებით დასრულდა, ბევრ მათგანს სწორედ ამ რაინდმა მოუსწრაფა
          სიცოცხლე. ამ სასიქადულო გმირს ისეთი საქმეები აქვს ჩადენილი, რომ მისი
          სახელის ხსენებაზე მტერი უკანმოუხედავად გარბის. ისიც მსმენია, რომ მისი
          საბრძოლო დიდების ამბავი მრავალ ქვეყანას მოედო, რომლის ფონზეც სხვათა
          დიდება დაიჩრდილაო. „მაშ, რაღას უცდი, აქ მომგვარე სალაპარაკოდ. დღეს
          ომში შესვენება გვაქვს. ასე რომ, ხელს არაფერი შეუშლის, რომ მეწვიოს. ან
          ეგებ, მე უნდა ვეახლო მას? მისი კანის ფერი ჩვენგან განსხვავდება. აჰ!
          იმედია, მას ეს არ დააბრკოლებს! მანამდე კი ჩემს მრჩევლებს
          დაველაპარაკები, როგორ უნდა მეჭიროს თავი; თუ პატივს დამდებს და მეწვევა,
          მე როგორ უნდა დავხვდე. კარგი გვარიშვილი თუ არის, მისალმების ნიშნად რომ
          ვეამბორო?“ „მბრძანებელო, ის სამეფო გვარიდან წარმოდგება, თავს დავდებ
          ამაზე. თანაც, მბრძანებელო, თქვენს თავადებს გადავცემ, რომ ძვირფასად
          გამოეწყონ და გვერდი დაგიმშვენონ. ამასვე ვთხოვ თქვენს სეფექალებსაც.
          ახლა კი გავწევ და წარჩინებულ სტუმარს თქვენკენ გამოვუძღვები.“ და ასეც
          მოხდა. ვეზირმა დედოფლის თხოვნა პირნათლად შეასრულა. გახმურეტი სასწრაფოდ
          გამოეწყო ჩინებულ, როგორც მსმენია, ძალზე ძვირფას სამოსში, რომელიც, მისი
          სურვილისამებრ, არაბული ოქროს ღუზებით ყოფილა შემკული. ამის შემდეგ ჩვენი
          რაინდი, ის, ვინც სიყვარულს მუდამ სიყვარულითვე პასუხობდა, მოახტა ცხენს,
          ოდესღაც ერთი ბაბილონელი რომ ამხედრებულიყო მასთან შერკინებისას; მას კი
          ძლიერი დარტყმით ის ცხენიდან გადმოუგდია და შავი დღე დაუწევია. გაჰყვა
          გახმურეტს მისი მასპინძელი? რაღა თქმა უნდა და თანაც მხედართა თანხლებით!
          ისინი დედოფლის პალატის წინ ჩამოქვეითდნენ, სადაც ამასობაში ბრწყინვალედ
          აღკაზმულ რაინდებს მოეყარათ თავი. გახმურეტს წინ მიუძღვოდნენ მისი
          პაჟები, წყვილ-წყვილად ხელჩაჭიდებული. მათ ბატონს დარბაზში ბრწყინვალედ
          მორთულ-მოკაზმული ქალბატონები შეეგებნენ; როდესაც დედოფალმა თვალი შეავლო
          ანჟუელ დიდებულს, მისი გული მწველი სურვილით აღივსო. ის ისეთი სანახავი
          იყო, რომ _ მისდა სასიხარულოდ თუ სავალალოდ _ გულისკარი სიყვარულმა
          გაუღო, ქალური კლდემამოსილების გამო, მჭიდროდ რომ ჰქონდა ჩარაზული. მან
          რაინდისკენ რამდენიმე ნაბიჯი გადადგა და მისასალმებელი ამბორი უძღვნა.
          შემდეგ ხელი ჩასჭიდა და განზე გაიყვანა; შეუძღვა ოთახში, საიდანაც
          პირდაპირ მოჩანდა მტრის ბანაკი. იქ ღია სარკმელთან, ხავერდის
          ფარჩაგადაფარებულ ფართო და რბილ სავარძელზე ჩამოსხდნენ. ერთ სიმღერაში
          რომაა - „დღის შუქზე უნათლესიო“, ამას დედოფალზე ნამდვილად ვერ იტყოდი;
          მართალია, ქალური სინაზით აღსავსე და მომხიბლავი არსება იყო, მაგრამ
          „ცვრიან ვარდს“ მაინც ვერ შეადარებდი; კუპრივით შავი იყო. თავს გვირგვინი
          ედგა, რომელზეც წითელი ლალი ელავდა. დედოფალმა სტუმარს მოახსენა, რომ
          ფრიად გაახარა მისმა მობრძანებამ. „ჩემო ბატონო, ბევრი მსმენია თქვენი
          რაინდული საქმეების შესახებ. ვენდობი თქვენს რაინდულ სულს და მსურს
          შემოგჩივლოთ ჩემი გასაჭირი, გულზე ლოდივით რომ მაწევს“. „გქონდეთ ჩემი
          იმედი, დედოფალო. ყოველგვარ საფრთხეს, რაც კი ოდესმე დაგმუქრებიათ ანდა
          გემუქრებათ, ჩემი ხელით აგარიდებთ თავიდან. მიგულვეთ თქვენს მსახურად. მე
          ერთი მარტოხელა რაინდი ვარ, რაც მტერმა, შესაძლოა, აინუშშიდაც არ
          ჩააგდოს, მაგრამ ყველა, ვისაც რამე დაუშავებია თქვენთვის ან სურს,
          დაგიშავოთ, ჩემს ფარს დაეტაკება.“ ამ დროს მათ საუბარში თავაზიანად
          ჩაერთო ერთი თავადი: „გამოცდილი წინამძღოლი რომ გვყავდეს, მას შემდეგ რაც
          ფრიდებრანტი შინისაკენ გაემგზავრა, ჩვენს მტერს ცუდად წაუვიდოდა საქმე.
          ამჟამად მას თავისი ქვეყნის გათავისუფლება ადარდებს. მეფე ჰერნანტის
          მომხრეები, რომელიც მან ჰერლინდეს გამო მოკლა, შურისძიებით შეპყრობილნი,
          თავს დაესხნენ მის ქვეყანას და ააოხრეს. მაგრამ მან აქ რამდენიმე გმირი
          მეომარი მაინც დატოვა. ასე რომ, ჰერცოგმა ჰიუტეგერმა თავის მამაც
          მეომრებთან ერთად, დიდი უბედურება დაგვაწია თავს. ისინი თავგამოდებითა და
          ოსტატურად იბრძვიან. გარდა ამისა, ქალაქის წინ, დაქირავებულთა
          ლაშქრითურთ, დაბანაკებულია ნორმანდიელი გაშირი, გაბედული და ომში
          ნაწრთობი მეომარი. ასევე მრავალრიცხოვანი მხედრობა ჰყავს ჰოსკურატელ
          კაილეტს. ასე შემოუსია შოტლანდიის მეფე ფრიდებრანტმა ქვეყანას ამდენი
          განრისხებული უცხოელი. დასავლეთით კი, ზღვის ნაპირას, იზენჰარტის
          მრავალრიცხოვანი ლაშქარია დაბანაკებული. მას შემდეგ, რაც მათი
          მბრძანებელი ბრძოლის ველზე დაეცა, მეომრები ღრმა მწუხარებას მოუცავს.
          გულგატეხილნი, მდუღარე ცრემლებს ღვრიან.“ სტუმარი, რაინდული
          თავდაჭერილობით, მიუბრუნდა დედოფალს: „გთხოვთ, ამიხსნათ, ასე გაცხარებით
          რატომ გებრძვიან? თქვენ უამრავი მამაცი მეომარი გყავთ და მიკვირს, მტერი
          ასე რომ მძლავრობს თქვენზე.“ „მოგახსენებთ, კეთილშობილო ბატონო, რახან
          ასე გსურთ. ერთხელ ჩემს სამსახურში ერთი დიდგვაროვანი რაინდი იდგა.
          ყლორტს ჰგავდა, რომელსაც კვირტებივით დაესხა მამაკაცური ღირსებანი.
          გულადი იყო და გონიერი, ერთგულებას ისე მკვიდრად გაედგა მასში ფესვი,
          როგორც ხეხილის ნერგს ნიადაგში. კეთილშობილებითა და ზრდილობით ის ყველა
          სხვა რაინდს ჩრდილავდა, ამავდროულად, ქალივით მოკრძალებულიც იყო. მამაცსა
          და უზომო ძალის პატრონს, ხელგაშლილობაში ვერავინ გაეჯიბრებოდა - მაგრამ,
          თურმე რა გველოდა წინ! ამაზე მე ვერაფერს ვიტყვი, დე, სხვებმა განსაჯონ.
          გულში ცუდი არასდროს გაუვლია. კანი შავი ფერისა ჰქონდა, ისიც ჩემსავით
          მავრი იყო. სახელოვანი მამა ჰყავდა, სახელად ტანკანისი. ჩემს სატრფოს კი
          იზენჰარტი ერქვა. ჩემი ქალური ღირსების დასაცავად ჩავიყენე ჩემს
          სამსახურში, რაც სანანებლად მექნება მთელი ცხოვრება. მის ნათესავებს
          ჰგონიათ, რომ მის სიკვდილში მე მიმიძღვის ბრალი, თუმცა მე მოღალატე არ
          ვარ, რაც არ უნდა დამადანაშაულონ მისიანებმა. მე ის უფრო მეტად მიყვარდა,
          ვიდრე მას ვუყვარდი. მოწმეებიც მყავს, ჩემს სიტყვებს რომ დაადასტურებენ.
          ჩემმა და მისმა ღმერთებმა უწყიან, რომ ეს სრული ჭეშმარიტებაა. მის გამო
          მე დიდი ტანჯვა გამოვიარე. ჩემმა ქალურმა სიმორცხვემ განაპირობა, რომ
          მისგან ნაბოძებ სიყვარულზე უარი მეთქვა და ხანგრძლივი ტკივილისთვის
          გამეწირა თავი. ჩემმა ქალურმა ამპარტავნებამ უბიძგა გმირს, რაინდულ
          ბრძოლებში მოეპოვებინა სახელი და დიდება. მსურდა გამომეცადა, ღირსი თუ
          იყო ჩემი ტრფობისა. ვაგლახ, ნეტა, ადრევე მივმხვდარიყავ! ჩემი მოთხოვნით,
          ის რაინდულ აღჭურვილობას მთლიანად შეელია. - სასახლესავით რომ არის
          წამოჭიმული სანაპიროზე, მისი კარავია. ის შოტლანდიელებმა აღმართეს ჩვენ
          გამოსაწვევად. - მას მერე, რაც მან აბჯარი გაიხადა, თითქოსდა ცხოვრების
          ხალისი დაეკარგაო, სიცოცხლე ჩირადაც აღარ უღირდა. აღჭურვილობის გარეშე
          გადაეშვებოდა ხოლმე ფათერაკიან ორთაბრძოლებში, ასე რომ, ბოლოს
          უბედურებასაც გადაეყარა. ერთხელ ჩემს მომხრეთაგან ერთმა მამაცმა თავადმა
          პროტიცილასმა, თავგადასავლის საძიებლად გაქუსლა, რაც მას ძვირად დაუჯდა;
          რამეთუ აღსასრულიც იქ ჰპოვა, თუმცა მოწინააღმდეგეც გამოასალმა სიცოცხლეს,
          ხოლო ეს მოწინააღმდეგე ჩემი სატრფო, იზენჰარტი იყო. მათ შუბები სტყორცნეს
          ერთმანეთს, რომელმაც მათ ფარში გაატანა და ორივეს ტანში ჩაესო. მე,
          საბრალო ქალი, დღემდე დავტირი ორივეს. გამუდმებით თან მდევს ტკივილი მათი
          დაღუპვის გამო. ჩემი ერთგულება მხოლოდ მწუხარების ნერგებს აღმოაცენებს;
          და ჩემი გული აღარავის ეკუთვნის.“ იმ მომენტში გახმურეტს მოეჩვენა, რომ
          ამხელა ქალურ ერთგულებასა და ღირსებას ვერცერთი ქალის გული დაიტევდა,
          დედოფლის წარმართობის მიუხედავად. მისი სათნოება, თვალიდან გადმომსკდარი
          ცრემლი, ღვარად რომ სდიოდა ლოყებსა და მკერდზე, ჭეშმარიტი ნათლობა იყო.
          გამუდმებული ტკივილი ქცეოდა მწარე ნუგეშად და ტანჯვის ჭეშმარიტი სკოლად.
          ქალი განაგრძობდა: „ზღვის გადაღმიდან მოვიდა შოტლანდიელთა მეფე და ჩემს
          ქვეყანას თავს დაესხა. რამეთუ ის იზენჰარტის ბიძაშვილი იყო. თუმცაღა,
          გარწმუნებთ, ისინი იმაზე მეტად ვერ მავნებდნენ, რა ვნებაც იზენჰარტის
          სიკვდილმა მომაყენა.“ დედოფალი ოხრავდა და ცრემლს ღვრიდა, მაგრამ
          დროდადრო იდუმალ, მორცხვ და მეგობრულ მზერას სტყორცნიდა გახმურეტს. და
          თვალი აუწყებდა გულს, რომ მის წინაშე იყო ჩინებული ვაჟკაცი. ქალს არც
          მისი ღია ფერის კანი ეხამუშებოდა, რადგან მანამდეც უამრავ თეთკანიან
          რაინდს შეხვედროდა. და, ასე და ამგვარად, ორივეს გულში ორმხრივი,
          გულწრფელი გრძნობა ჩაისახა, და ისინი თვალს ვეღარ სწყვეტდნენ ერთმანეთს.
          მალევე ამის შემდეგ მან გამოსამშვიდობებელი სასმელი შემოატანინა. ვერ
          გაბედა, დარჩენა შეეთავაზებინა. ბუნებრივია, გამოთხოვება უმძიმდა, თუმცა
          დიდხანს ვერ გააჯანჯლებდა, რადგან სხვა რაინდების წასვლის დროც მოსულიყო,
          რომლებიც ასევე სიამოვნებით გააგრძელებდნენ ქალბატონებთან ბაასსა და
          თავშექცევას. მაგრამ დედოფლის გული უკვე გახმურეტს ეკუთვნოდა, ამავე
          გრძნობას მოეცვა რაინდიც, ასე რომ ერთმანეთის გარეშე სიცოცხლე არად
          უღირდათ. გახმურეტი წამოდგა და თქვა: „მბრძანებელო, აღარ შეგაწუხებთ.
          გამიგრძელდა თქვენთან ყოფნა. ეს ჩემს ზრდილობასა და ტაქტზე როდი
          მეტყველებს. თქვენმა უბედურებამ ჩემში თანაგრძნობა გამოიწვია და თქვენს
          სამსახურში ჩადგომის სურვილი აღმიძრა. მიბრძანეთ, რაც გენებოთ, დედოფალო!
          ჩემი შურისმგებელი ხელი ყველა მიზანს მიაღწევს, რომელსაც დაუსახავთ.
          ნებისმიერ სამსახურს გაგიწევთ, რასაც კი დამავალებთ!“ მან კი მიუგო:
          „ბატონო ჩემო, მე მჯერა თქვენი.“ გახმურეტის მასპინძელი, ბურგგრაფი
          შეეცადა, სტუმარი აეჩქარებინა. ჰკითხა, სადმე გასეირნებას ხომ არ
          ინებებდა. „გიჩვენებთ ჩვენს საომარ აღჭურვილობას და იმას, თუ როგორ
          ვიცავთ ჩვენი ქალაქის კარიბჭეთ. გახმურეტმა, ამ მამაცმა მეომარმა მიუგო,
          რომ ბრძოლის ველის ნახვა სწადდა. გმირის ცხენს მიჰყვა საბრძოლო ჟინით
          ანთებული მრავალი მეომარი, მათ შორის იყვნენ ომში ნაცადი ვაჟკაცები და
          ჯერაც გამოუცდელი ჭაბუკები. მათ მთლიანობაში თექვსმეტი კარი მოატარეს
          გახმურეტს და მოახსენეს: „ამ თექვსმეტიდან ერთიც არ ჩაკეტილა იზენჰარტის
          სიკვდილით გამოწვეული შურისგების გამო. დღითა თუ ღამით ცხარე, მაგრამ
          ორივე მხარისთვის უშედეგო ბრძოლა მიმდინარეობს და მას შემდეგ ყველა კარი
          ღიაა. რვა კარიბჭის წინ იზენჰარტის მებრძოლები გვიტევენ და მათ უკვე დიდი
          დანაკარგი გვაწვნიეს. გახელებით იბრძვიან თავადები, მეფე აცაგუკის
          მეომრები.“ ყოველი კარიბჭის წინ უშიშარ მეომართა ლაშქრის თავზე ფრიალებდა
          თეთრად მოელვარე ალამი, მასზე გამოსახული იყო შუბით განგმირული რაინდი,
          მსგავსად იმისა, როგორც იზენჰარტი განიგმირა ოდესღაც. ეს სურათივე
          შეერჩია ლაშქარს თავის გერბად. „ჩვენი მბრძანებლის ტკივილის
          შესამსუბუქებლად კი ჩვენ, აი, რა მოვიმოქმედეთ: ჩვენს დროშებზე დავიტანეთ
          მისი სურათი, ზეაწეული ორი თითით, რაც ფიცს გამოხატავს, რომ მას არასდროს
          განუცდია ისეთი უზომო მწუხარება, იზენჰარტის სიკვდილმა რომ მოჰგვარა,
          რამაც ჭეშმარიტად ღრმა გულისტკივილი მიაყენა ჩემს მბრძანებელს. ამდენად,
          როდესაც ჩვენი მეტოქის 15 პარციფალი ვოლფგანგ ფონ ეშენბახი საბრძოლო
          ნიშნის საზრისს ჩავწვდით, ჩვენს დროშებზე გამოვსახეთ ჩვენი დედოფლის,
          ბელაქანეს სურათი; ის შავი ქსოვილისგანაა გამოჭრილი და დატანილია თეთრ
          აბრეშუმზე. ამ რვა კარის თავზე ჩვენი ალმები ფრიალებს. დანარჩენი რვა
          კარიდან კი ამაყი ფრიდებრანტის ლაშქარი გვიტევს, რომელიც ზღვისგაღმელი
          ქრისტიანი მეომრებისგან შედგება. თითოეულ კარს თითო თავადი იცავს,
          რომელიც საკუთარი ალამის ქვეშ გადადის შეტევაზე და ბრძოლაში ერთვება.
          ამასთან, ჩვენ შევძელით, რომ გრაფი გაშირი გვეგდო ხელთ, რომელმაც დიდი
          გამოსასყიდი შემოგვაძლია. ის კაილეტის ძმისწულია და ახლა მას უწევს
          პასუხისმგებლობა აიღოს ყველა იმ ზიანზე, რომელიც ბიძამისმა მოგვაყენა.
          ასეთი ძვირფასი ტყვის ხელში ჩაგდება, ცხადია, იშვიათობაა. ქალაქის
          თხრილსა და მათ კარვებს შორის ვიწრო მინდორია, ქვიშობი, დაახლოებით
          ოცდაათი განარბენის სიგრძისა; ისაა რაინდულ შეტაკებათა ადგილი.“
          გახმურეტის მასპინძელმა თხრობა განაგრძო: „ჩვენს მეტოქეთა შორის ერთი
          რაინდია, რომელიც ყოველდღიურად გვიწვევს საბრძოლველად. მაგრამ თუკი ის,
          თავისი ქალბატონის სამსახურში დგომით, სიკვდილს ჰპოვებს, რაში არგია
          თავისი მამაცური შემართება? ის ამაყი ჰიუტიგერია, რომლის შესახებ კიდევ
          მეტსაც ვიტყოდი. მას შემდეგ, რაც ალყაში მოგვაქციეს, ეს უშიშარი გმირი
          ყოველ დილით, საბრძოლო შემართებით აღსავსე, სასახლის წინ გამოჩნდება
          ხოლმე. ამ ჩვენმა გაბედულმა მეტოქემ მრავალ ჩვენს მეომარს შეუმსხვრია
          ფარი და ურიცხვი ძვირფასეულობა გაგვტაცა. გარდა ამისა, ბევრი ჩვენი
          რაინდიც დასცა ძირს. ნამდვილად აღტაცების ღირსია და ჩვენს ქალბატონებსაც
          კი მოუვიდათ თვალში. ხოლო მას კი, ვის სადიდებლადაც ქალბატონები მღერიან,
          ყველგან ადიდებენ; ხოტბა-დიდება ახლავს მის სახელს.“ ამასობაში, დაღლილმა
          მზემ თავის ბრწყინვალებას ქუთუთოები ჩამოაფარა და მათი მსვლელობაც უნდა
          დასრულებულიყო. სტუმარმა მასპინძელთან ერთად სასახლისკენ გაქუსლა, სადაც
          სავახშმოდ სუფრა უკვე გაეწყოთ. ამის შესახებაც მსურს გითხრათ ორიოდ
          სიტყვა. ის დიდი პატივით მიიღეს; რაინდული ადათ- წესების სრული დაცვით
          ემსახურებოდნენ; გახმურეტის სუფრას, რომელზეც უხვად ჩამოერიგებინათ ირმის
          მწვადები და თევზეული, ძლევამოსილი დედოფალი მიუახლოვდა, მთელი მისი
          ბრწყინვალებითა და დიდებულებით, რათა თავად შეემოწმებინა, სუფრას რამე
          ხომ არ აკლდა. მას სეფექალები ახლდნენ თან. გახმურეტისდა გასაოცრად, მან
          მის გვერდით ჩაიმუხლა და თავისივე ხელით შეაძლია საკვები; რამეთუ
          მბრძანებელი უზომოდ იყო გახარებული მისი სტუმრობით. სასმელიც თავადვე
          შეასვა; თავგამოდებით ცდილობდა, სტუმარი ესიამოვნებინა. გახმურეტი
          შესანიშნავად ჩასწვდა მისი საქციელისა და სიტყვების 16 პარციფალი
          ვოლფგანგ ფონ ეშენბახი საზრისს. ამ დროს მაგიდის ერთ ბოლოს მუსიკოსები
          მიუსხდნენ, მეორე კი მისმა ხუცესმა დაიკავა. გაჰმურეტმა შენიშნა, რომ
          დედოფალმა ძალზე დაირცხვინა და მორიდებით უთხრა მას: „ამგვარი პატივით,
          რაც თქვენგან მხვდა წილად, ო, დედოფალო, ჩემს ცხოვრებაში არავინ
          მომპყრობია. თუ ნებას დამრთავთ, თქვენი საქციელი შევაფასო, გეტყვით, რომ
          თქვენი წყალობით, ეს საღამო გამორჩეულია ჩემთვის. მბრძანებელო, გთხოვთ,
          ზედმეტად ნუ გამანებივრებთ; ისედაც დიდი პატივი დამდეთ.“ დედოფალიც
          დაუყოვნებლივ წამოდგა, გავანის პაჟებთან მივიდა და ყველა მოიკითხა და ეს
          სტუმრის პატივსაცემად ჩაიდინა. ჭაბუკებს დედოფლის საქციელი ფრიად
          ესიამოვნათ. ამის შემდეგ დედოფალი ბურგგრაფსა და მის მეუღლეს მიუჯდა
          გვერდით. ჭიქა ასწია და თქვა: „ჩვენ სტუმარს, რომელმაც პატივი დასდო
          თქვენს ოჯახს, საკადრისად მოეპყარით. ორივეს ამას გთხოვთ.“ გამოეთხოვა
          მათ და კვლავ სტუმარს მიუბრუნდა, რომლის გულიც უკვე დაელახვრა მისდამი
          სიყვარულს. ამავე გრძნობას შეეპყრო ქალიც. ეს ამბავი სააშკარაოზე
          გამოჰქონდა მათ გულსა და თვალებს, რომლებიც ხომ მჭიდროდ გადაჭდობილი
          არიან ერთმანეთზე. დედოფალმა თავდაჭერილად და მოკრძალებით ჰკითხა:
          „ბრძანეთ, ჩემო ბატონო! კიდევ რას ისურვებდით და შეგისრულდებათ. მაგრამ
          აწ უნდა დაგემშვიდობოთ. თუ აქ ყოფნა თქვენს სულსა და გულს ესიამოვნა, ეს
          ძალიან გვახარებს.“ გზას ოთხსანთლიანი ოქროს შანდალი უნათებდათ, ამის
          შემდეგ ბელაქანე დაბრუნდა იქ, სადაც მრავალი ასეთი შანდალი ენთო.
          დარბაზში მყოფთ სერობა დაესრულებინათ. ჩვენი გმირი კი დამწუხრებულიც იყო
          და გახარებულიც: ახარებდა ის პატივისცემა, რომელიც წილად ხვდა, მაგრამ
          თან უზომო ტკივილიც ტანჯავდა. ეს ტრფობის ტანჯვა იყო, რომელმაც მას ამაყი
          ქედი მოახრევინა. ბურგგრაფინია საჩქაროდ გაეშურა ჩვენი გმირისთვის
          ლოგინის გასაშლელად. გამომშვიდობებისას ბურგგრაფმა სტუმარს უთხრა: „ძილი
          ნებისა, კარგად გამოიძინეთ და დაისვენეთ, რადგან ხვალ მხნეობა ნამდვილად
          დაგჭირდებათ!“ მანაც დასაძინებლად გასწია. გახმურეტის იუნკერები,
          ჩვეულებისამებრ, მის ირგვლივ განთავსდნენ, ხოლო მეთაურები ბანაკში
          დაბრუნდნენ. ოთახს უშველებელი სანთლები ანათებდა, მაგრამ ჩვენს გმირს
          ღამე ასეთი მრუმე და გრძელი არასდროს ჩვენებია. შავკანიან, მავრ
          დედოფალზე ფიქრს ის დროდადრო ჭკუიდან გადაჰყავდა. ტირიფის ტოტივით
          მოუსვენრად აწყდებოდა აქეთ-იქით, დაძაბულობისაგან სხეულის ყველა ნაკვთი
          უთრთოდა. ბრძოლა და სიყვარული სწყუროდა. და ეს ბრძოლის წყურვილით
          შეპყრობილი გული ისე ძლიერ უცემდა, 17 პარციფალი ვოლფგანგ ფონ ეშენბახი
          რომ მის ხმასაც კი გაიგონებდა კაცი. ვნებას ისე შეეპყრო, რომ მკერდი
          საბერველივით ეშლებ-ეკეცებოდა. ასე იწვა ჩვენი გმირი ძილგამკრთალი, ვიდრე
          არ გარიჟრაჟდა. ადგა თუ არა, უბრძანა თავის ხუცესს, მომზადებულიყო დილის
          წირვისთვის და უფლის სადიდებლად და გახმურეტის გამარჯვებისთვის ეგალობა.
          შემდეგ საჩქაროდ აღიკაზმა და მყისვე ბრძოლის ველისკენ გაქუსლა.
          შესანიშნავ ბედაურზე ამხედრებულიყო, ქარივით რომ მიქროდა წინ, მაგრამ,
          სადავეს თუ მოსწევდი, მორჩილად და თვინიერად იხევდა უკან. აი, გამოჩნდა
          ჩვენი გმირი, მუზარადზე გამოსახული ღუზით; კარიბჭისკენ მიაგელვებდა
          ცხენს. ყველა, ქალი თუ კაცი, ირწმუნებოდა, რომ ამისთანა ბრწყინვალე
          რაინდისთვის თვალი არასოდეს მოეკრა. მათ ღმერთებს მოჰგავდა, ხელში
          უზარმაზარი შუბით. როგორი იყო მისი საბრძოლო აღჭურვილობა? მის ცხენს
          ჯაჭვის პერანგი ფარავდა, რომელიც მძიმე ჭრილობებისგან იცავდა. მასზე
          გადადებული იყო მეორე, უფრო მსუბუქი მწვანე ხავერდის ქსოვილი. მისი
          მუნდირი და მოსასხამიც მწვანე იყო, არაბეთიდან ჩამოტანილი აქმარდის
          (აბრეშუმის) ქსოვილისგან შეკერილი. გარწმუნებთ: ხმლის გადასაკიდი ლახტი
          თვალმარგალიტით მოოჭვილი თასმებისაგან შედგებოდა, ხოლო ქარქაში წითელი,
          ცეცხლში ნაწრთობი ოქროსი იყო. ბრძოლა არაფრად უჩანდა, რადგან რაინდულ
          მოვალეობას სიყვარულის სახელით აღასრულებდა. დედოფალი, თავის
          სეფექალებთან ერთად, სარკმელთან დაბრძანებულიყო. და, აი, შეხეთ: მას უკვე
          ელის ჰიუტიგერი იქ, სადაც აქამდე ყოველთვის გაუმარჯვია. როდესაც მან
          უცნობი მხედარი შენიშნა, მისკენ ცხენს რომ მოაჭენებდა, გულში გაიფიქრა:
          როდის ან როგორ ჩამოაღწია ფრანგმა ამ ქვეყანაში? ვინ გამოგზავნა ეს
          მამაცი მხედარი? მავრად თუ მივიჩნევ, კეთილ სულებს ნამდვილად
          მივუტოვებივარ და ეგ არის! მხედრებმა ცხენს დეზი ჰკრეს და ერთმანეთის
          შესახვედრად გააგელვეს. ორივე უჩვეულო ძალ-ღონის პატრონი იყო და ტოლს არ
          უდებდა ერთმანეთს. მამაცი ჰიუტიგერის შუბი დაიმსხვრა და ნაფოტები ჰაერში
          დაბზრიალდა, მეტოქემ ის ცხენიდან გადმოაგდო. ასეთი რამ მას აქამდე არ
          შემთხვევია. გახმურეტი სასწრაფოდ მიეჭრა და მიწაზე დასცა. ჰიუტიგერი
          წამოწევასა და თავდაცვას შეეცადა, მაგრამ გახმურეტმა მკლავში შუბი ატაკა;
          დანებება მოსთხოვა და ჰიუტიგერიც საბოლოოდ გატყდა. „ვინ ხარ, ჩემი
          დამარცხება რომ შეძელ?“ - იკითხა მამაცმა მებრძოლმა. გამარჯვებულმა
          მიუგო: „მე ანჟუელი გახმურეტი ვარ!“ და უთხრა ძლეულმა: „გნებდები!“ 18
          პარციფალი ვოლფგანგ ფონ ეშენბახი გახმურეტმა მისგან მორჩილების აღთქმა
          მიიღო და ის ქალაქში გაგზავნა. რასაკვირველია, ქალები, რომლებმაც ეს
          ყველაფერი დაინახეს, მისი სადიდებელი სიმღერა წამოიწყეს. ახლა
          ნორმანდიელი გაშირი მიუახლოვდა, ძალ-ღონით სავსე, ამაყი გმირი და უბადლო
          შუბისმტყორცნელი. ამასობაში გახმურეტი ცხარე ორთაბრძოლისთვის
          მომზადებულიყო. მის შუბს ძლიერი ტარი და ფართო წვეტი ჰქონდა. როცა
          მეტოქენი ერთმანეთს დაეტაკნენ, გამოჩნდა გახმურეტის გამჭრიახობა.
          ცხენდაცხენ შეტაკებისას გაშირი ცხენიდან გადმოვარდა და - გინდ დაიჯერეთ,
          გინდ არა - იძულებული გახდა, დანებებულიყო. მაშინ ჩვენმა გმირმა მეომარმა
          უთხრა: „ჩამომართვი ხელი, რომლითაც ასე მამაცურად იბრძოდი და პატიოსანი
          სიტყვა მომეცი! გასწი შოტლანდიელთა ლაშქარში და გადაეცი მათ, რომ
          ამიერიდან ნუღა გვიმტრობენ! შემდეგ კი ქალაქში გამომყევი!“ მისი
          დანაბარები პირწმინდად შესრულდა და შოტლანდიელებიც იძულებული იყვნენ,
          ბრძოლა შეეწყვიტათ. მაგრამ ამ დროს კაილეტი გამოჩნდა. მის წინაშე კი
          გახმურეტმა უკან დაიხია, რადგან ის მისი დეიდაშვილი იყო. რად უნდა ევნო
          მისთვის? კარგა ხანს იწვევდა ესპანელი საომრად. მუზარადზე მისი გერბი -
          სირაქლემა გამოესახა. უნდა მოგახსენოთ, რომ მას აბრეშუმის გრძელი მანტია
          ჰქონდა მოსხმული. ხმამაღლა წკრიალებდა ლაგამზე ასხმული ზანზალაკები და
          შორიდანვე გვამცნობდა ამ გმირის - მამაკაცური სილამაზის ამ ყვავილის,
          მოახლოებას. ამგვარი სილამაზით შემდგომში მხოლოდ ლოტის ვაჟი ბეკურსი და
          პარციფალი იყვნენ დაჯილდოებული. ისინი, ცხადია, ჯერ არ დაბადებულიყვნენ,
          მაგრამ თავიანთი დროისთვის მართლაც გამორჩეული სილამაზისა იყვნენ.
          გაშირმა კაილეტის ცხენს აღვირში წაატანა ხელი: „ჩემო ერთგულო მეგობარო,
          თქვენ თუ ანჟუელ ბატონს შეერკინებით, მყის გაგრილდება თქვენი
          მგზნებარება. მე მომიწია, მას უსიტყვოდ დავნებებოდი. ამიტომ, ძვირფასო
          ბატონო, მიიღეთ ჩემი თხოვნა და რჩევა, იმავდროულად. მე გახმურეტს
          აღვუთქვი, რომ ყოველი თქვენგანი იარაღს გვერდზე გადადებდა. მას ეს პირობა
          მივეცი. ჩემდამი სიყვარული გამო, ჩაიცხრეთ ვნება ბრძოლისა, თორემ მასთან
          ორთაბრძოლაში შეიგრძნობთ თქვენს უძლურებას.“ მეფე კაილეტმა მიუგო: „თუ ეს
          რაინდი ჩემი დეიდაშვილი, მეფე განდინის ვაჟი გახმურეტია, მე უარს ვამბობ
          მასთან ბრძოლაზე. გაუშვი ხელი აღვირს!“ „ვერ გავუშვებ იქამდე, ვიდრე
          თქვენ უმუზარადოდ არ დაგინახავთ.“ მაშინ კი მოხადა კაილეტმა მუზარადი და
          გვერდზე გადადო. გახმურეტს კი რამდენიმე ბრძოლის გაწევა მაინც მოუხდა.
          გვიანი ნაშუადღევი იყო. ციხესიმაგრეთა გალავნზე აცოცებული ქალაქის
          მაცხოვრებლები 19 პარციფალი ვოლფგანგ ფონ ეშენბახი სიხარულით ადევნებდნენ
          თვალს ამ ორთაბრძოლებს. მათ თვალში გახმურეტი მახეს ჰგავდა, თუ
          მიეკარებოდი, მყის რომ გაებმებოდი მასში. ამასობაში, როგორც მაუწყეს,
          ჩვენი რაინდი სხვა ცხენზე ამხედრებულიყო. ის ორი ნიშნით იყო გამორჩეული:
          შეტევისას უშიშარი იყო, მაგრამ, ამასთანავე, თავდაჭერილი და გონიერი. რაც
          მის ზურგზე მოქცეულმა გახმურეტმა ჩაიდინა, მე ოდენ დიდ სიმამაცეს თუ
          ვუწოდებდი: მან ქალაქის აღმოსავლეთით, ზღვისკენ გაქუსლა, სადაც მავრთა
          ლაშქარი დაბანაკებულიყო. მავრთა ერთ-ერთ თავადს რაცალიგი ერქვა. ის
          უძლიერესი თავადი იყო აცაგუკთა ქვეყნისა და დღეს არ ტოვებდა, ქალაქის წინ
          ბრძოლა რომ არ გაემართა. ამით ის პატივს მიაგებდა საკუთარ წარმომავლობას,
          რადგან სამეფო გვარისა გახლდათ. მაგრამ ანჟუელმა უფლისწულმა მის
          ძლიერებას ბოლო მოუღო. ეს ამბავი სანანებლად გაუხდა რაცალიგის მავრ ცოლს,
          რომელსაც ის საომრად გაეგზავნა. საჭურველთმტვირთველმა თავის ბატონს,
          გახმურეტს, ბამბუკისტარიანი შუბი მიაწოდა. ამ შუბით გადმოაგდო მან მეტოქე
          ცხენიდან და ქვიშაზე დასცა. გონს მოსვლაც არ აცალა, აიძულა დანებებოდა.
          ამით ომიც დასრულდა და გახმურეტმა დიდებაც მოიპოვა. ამ დროს შენიშნა, რომ
          რვა დროშის ფრიალ-ფრიალით ქალაქს დიდი ლაშქარი უახლოვდებოდა. მან მოთხოვა
          მამაც, მაგრამ დამორჩილებულ რაცალიგს, ლაშქარი უკან გაებრუნებინა, თავად
          კი ქალაქში გაჰყოლოდა. რაცალიგი ასეც მოიქცა. ქალაქში გაშირმაც შეაბიჯა.
          ის რომ გამოჩნდა, თავიდან გახმურეტის მასპინძელს ეგონა, რომ მის სტუმარს
          ბრძოლა წაეგო. ერთადერთი მიზეზი, გამწარებულმა სირაქლემასავით რომ არ
          ყლაპა რკინის ნატეხები და კენჭები, ის იყო, რომ მსგავსი ვერაფერი იგდო
          ხელთ. გაშმაგებული, ლომივით ბრდღვინავდა, თმას იგლეჯდა და გაჰყვიროდა:
          „რა უგუნურად მოვიქეცი, ჩემი ასაკის მიუხედავად! ღმერთებმა უშიშარი და
          ყოვლად ღირსეული სტუმარი გამომიგზავნეს. ნუთუ მას მარტოდმარტოს უნდა
          ეზიდა ბრძოლის ტვირთი? ეს ხომ ჩემი სირცხვილია! რაღაში მარგია ფარი და
          მახვილი? ამ დღის შემდეგ მე პატივისცემის ღირსი აღარ ვარ!“ ის შინიდან
          გამოვარდა და შეძრწუნებულმა ქალაქის კარიბჭესთან მიირბინა. მას იქ პაჟი
          შემოხვდა, ხელში ფარით, რომელის ზურგზეც და შიდა მხარეზეც შუბით
          განგმირული ჭაბუკის სურათი იყო გამოსახული, ანუ აშკარა იყო, რომ ეს ფარი
          იზენჰარტის შურისმაძიებელთ ეკუთვნოდათ. გარდა ამისა, მას მოჰქონდა
          მუზარადი და ხმალი, რომელსაც რაცალიგი მამაცურად იქნევდა ორთაბრძოლისას.
          ეს ხმალი იმ შავკანიან წარმართს ჩამორთმეოდა, რომელსაც საქვეყნოდ ჰქონდა
          სახელი განთქმული. მართალია, ის მოუნათლავად გარდაიცვალა, მაგრამ, დაე,
          ეს უშიშარი გმირი შეიწყალოს იმან, ვის ძლევამოსილებაც ყოვლისშემძლეა. 20
          პარციფალი ვოლფგანგ ფონ ეშენბახი როდესაც ბურგგრაფმა ეს ნაალაფარი
          დაინახა, ენითუთქმელმა სიხარულმა მოიცვა. იცნო გერბი და კარიბჭე განვლო.
          იქ თვალი მოჰკრა თავის ახალგაზრდა სტუმარს, რომელიც მორიგი
          ორთაბრძოლისთვის ემზადებოდა. გახმურეტის მასპინძელი, ლახფილიროსტი, მისი
          ცხენის აღვირს სწვდა და ძალის გამოყენებით ქალაქისკენ უქნა პირი.
          ბურგგრაფმა რაინდს ჰკითხა: „ჩემო ბატონო, მითხარი, ნამდვილად სძლიე
          რაცალიგს? თუ ასეა, ჩვენს ქვეყანას ამიერიდან საფრთხე აღარ ემუქრება.
          იგია ჩვენზე გადამტერებულ მავრთა წინამძღოლი, რომლებმაც იზენჰარტის
          სიკვდილზე შურისძიების გამო, ამოდენა უბედურება დაგვატეხეს თავს. როგორც
          იქნა, ჩვენი გასაჭირს ბოლო მოეღო. მრისხანე ღმერთმა თუ ჩააგონათ, ჩვენ
          წინააღმდეგ დაეძრათ ლაშქარი. ახლა კი საბოლოოდ დამარცხდნენ.“ ის სტუმარს
          ქალაქისკენ წარუძღვა. გახმურეტი უხალისოდ გაჰყვა მას. მაგრამ ამ დროს მათ
          ცხენზე ამხედრებული დედოფალი შემოეგებათ. მან გახმურეტს მუზარადი მოხადა
          და მის ცხენს აღვირში ჩაავლო ხელი; მანამდე კი მისი მასპინძელი შინ
          გაუშვა. მხოლოდ პაჟები ახლდნენ თან თავიანთ ბატონს. საზეიმოდ და ქალაქის
          ყველა მკვიდრის დასანახად მიუძღვოდა დედოფალი სტუმარს, გამარჯვებულსა და
          დიდებით მოსილს. სასახლესთან რომ მივიდნენ, დედოფალი ჩამოქვეითდა და
          თქვა: „აჰ, როგორ გულისხმიერებას იჩენთ თქვენი პაჟების მიმართ! გსურთ,
          რომ ამ გმირებს არაფერი დაუშავდეთ. ნუ დარდობთ, თქვენი თანადგომის
          გარეშედაც საკადრისად მიხედავენ მათ. ჩამოქვეითდით და მე გამომყევით.
          თქვენ უმაღლესობას გიდობას მე გავუწევ.“ სასახლეში გახმურეტს ქალები
          შემოეხვივნენ. დედოფალმა მას საკუთარი ხელით მოხსნა აბჯარი. შემდეგ თავის
          მდიდრულ საძინებელში წარუძღვა და სიასამურის ლოგინზე მოასვენა. ამ
          საქციელით კიდევ ერთხელ დაადასტურა მისი უზომო პატივისცემა გახმურეტის
          მიმართ. სეფექალები ოთახიდან გაიკრიფნენ და კარი გამოიხურეს. ოთახში
          მხოლოდ დედოფალი დარჩა. რას მიქვია განსხვავებული კანის ფერი, როცა
          ერთხმად ძგერს ორი გული! და დედოფალი და გახმურეტი თავდავიწყებით მიეცნენ
          სიტკბოებას ზღვარდაუდებელი სიყვარულისა. ამასობაში ქალაქის
          მაცხოვრებლებმა თავიანთ ღმერთებს დიდი მსხვერპლი შესწირეს. რაზედაც
          გახმურეტმა მამაცი რაცალიგი დააფიცა, მან პირნათლად შეასრულა, თუმცაღა,
          მას იზეჰარტის სიკვდილით გამოწვეული უზომო ტკივილი განახლებოდა. როცა
          ბურგგრაფმა რაცალიგის მოახლოება შენიშნა, ხმამაღალი მეგობრული შეძახილით
          შეეგება მას. დედოფლის სამეფოს, ზაზამანკის ყველა თავადი შეკრებილიყო და
          მადლობას უძღვნიდა გახმურეტს მის საგმირო საქმეთა გამო, მას ოცდაოთხი
          რაინდი დაემარცხებინა ორთაბრძოლაში, ნაალაფარი ცხენები კი მან ქალაქს
          გადასცა. სამი თავადი შეიპყრო და აწ ისინი, ურიცხვი 21 პარციფალი
          ვოლფგანგ ფონ ეშენბახი მხედრობითურთ, სასახლის წინ იცდიდნენ.
          დასვენებული, დანაყრებული, ბრწყინვალედ აღკაზმული და ძვირფას სამოსში
          გამოწყობილი გახმურეტი მათ თავაზიანი მასპინძლის რანგში დახვდა. გვერდს
          უმშვენებდა ქალწულყოფილი, აწ ქალად რომ გაფურჩქნულიყო. მან განაცხადა:
          ამიერიდან მეც და ჩემი ქვეყანაც ამ რაინდს ვეკუთვნით - ჩვენს მტრებს
          საწინააღმდეგო ხომ არ აქვთ რამე?“ გახმურეტი კი მიუბრუნდა მომლოდინეთ და
          თავაზიანად სთხოვა მათ: „მომიახლოვდით, ბატონო რაცალიგ, და ჩემს მეუღლეს
          მისასალმებელი ამბორი უძღვენით და თქვენც, ბატონო გაშირ, ამასვე გთხოვთ.“
          თხოვნით მიმართა მან ჰიუტიგერსაც, ორთაბრძოლებში გამობრძმედილ მეომარს,
          რომ პირზე კოცნით მისალმებოდა დედოფალს. შემდეგ ბატონებს დასხდომის ნება
          მისცა, თავად კი ფეხზე მდგარმა განაგრძო: „მიხარია, რომ აქ ჩემს
          დეიდაშვილსაც ვხედავ, თუკი მოისურვებს, რომ მას, ვინც ის შეიპყრო,
          კეთილგანწყობით შეხვდეს. თუნდაც ჩვენი ნათესაობის გამო ვიზრუნებ მის
          გათავისუფლებაზე.“ დედოფალმა გაიცინა და ბრძანა, ის დაუყოვნებლივ
          გაეთავისუფლებინათ. ამ დროს დაინახეს ღირსეული, მშვენიერი გრაფი, უამრავი
          ნაიარევით, მაგრამ მაინც ჩინებული შესახედავი. მას ნორმანდიელი გაშირი
          შემოუძღვა. დახვეწილი აღნაგობა ჰქონდა, რადგან მამით ფრანგი გახლდათ.
          მისი ბიძა კაილეტი იყო, ხოლო სახელი მისი იყო კილირჯაკი. ის ერთი ქალის
          სამსახურში მდგარა; მშვენიერებით ყველა რაინდს ჯაბნიდა. სახით ძლიერ
          ჩამოჰგავდა გახმურეტს, რაც მათ ნათესაობაზე მეტყველებდა. როცა კი
          გახმურეტმა მას თვალი ჰკიდა, სთხოვა ძლევამოსილ დედოფალს, გადახვეოდა და
          პირზე კოცნით მისალმებოდა. შემდეგ უთხრა: „ახლა კი მომიახლოვდი!“ და
          მანაც გადაკოცნა. ორივემ გაიხარა ერთმანეთის ხილვით. გახმურეტმა თქვა:
          „აჰ, პირმშვენიერო ჭაბუკო, სანამ სრულად დავაჟკაცდებოდი, აქეთ რატომ
          გამოეშურე? გამოტყდი, შენმა ქალბატონმა ხომ არ გიბრძანა?“ „ჰოი, ბატონო
          ჩემო, ქალბატონების გული მოგება ჯერ არ მაფიქრებს. აქ ჩემმა ბიძაშვილმა
          გაშირმა წამომიყვანა, თავად უკეთ უწყის, რატომ და რისთვის. მისი ჯარი
          ათასი რაინდით გავაძლიერე, რომლებიც გვერდში ამოუდგნენ მას. მისი
          გულისთვის ჩავედი შამპანიდან ნორმანდიის რუანში ლაშქრის შესაკრებად და
          მას ჭაბუკ გმირთა რაზმი მივგვარე. აწ კი ამ აშკარა უბედურებამ, ეგებ
          გონება გაუნათოს და თქვენი ხათრით მაინც გაჩერდეს. დაე, ჩვენი ნათესაობა
          სასიკეთო გამოდგეს მისთვის და ამან ტყვეობის სიმძიმე შეუმსუბუქოს!“
          „ამაზე შენ უნდა იზრუნო. ახლა კი შენ და ბატონი გაშირი კაილეტთან
          გაემართეთ და აქ მომგვარეთ!“ 22 პარციფალი ვოლფგანგ ფონ ეშენბახი მათ
          შეასრულეს გმირის თხოვნა და კაილეტი შემოიყვანეს. გახმურეტმა იგიც
          სიყვარულითა და პატივისცემით მიიღო, ხოლო დედოფალი მეგობრულად გადაეხვია
          და გადაკოცნა, ამასთან არ გამორჩენია, რომ ის მისი მეუღლის დეიდაშვილი და
          მეფური სისხლისა იყო. ახლა კი სიტყვა კვლავ გახმურეტმა აიღო და სიცილით
          უთხრა: „უფალმა იცის, ბატონო კაილეტ, ნამდვილად უკადრისად მოვიქცეოდი,
          გასკონიის მეფის გულისთვის, რომელიც ხშირად თავსატეხს გიჩენთ, თქვენთვის
          ტოლედო და ესპანური სამფლობელოები რომ წამერთმია; ბოლოს და ბოლოს,
          დეიდაშვილები ვართ. არადა, საუკეთესო მეომარი ხართ, რაინდული სისხლისა.
          მაინც ვინ გაიძულათ, შემბრძოლებოდით? და მაშინ კაილეტმა, ამ ბრწყინვალე
          ჭაბუკმა თქვა: „ჩემმა ბიძაშვილმა შილტუნგმა, ფრიდებრანტის სიმამრმა,
          ამამხედრა. რადგან ნათესავები ვართ, მისი არმიას ექვსი ათასი რჩეული და
          ბრძოლაში ნაცადი რაინდი შევმატე. თავიდან უფრო მეტი მეომარი შევკრიბე,
          მაგრამ ნაწილი უკან გაბრუნდა. ლაშქრის ნაწილი კი აქ დაბანაკდა,
          შოტლანდიელთა მოწოდებისამებრ. მათ გრენლანდიელებიც შეუერთდნენ - ორი მეფე
          უზარმაზარი ჯარითურთ. ისინი ურიცხვი ხომალდით ჩამოვიდნენ. მათ გამო
          ჩამოვიდა აქ მორჰოლტიც, რომელიც ბრძოლისას ძალითა და გამჭრიახობით
          გამოირჩევა. ყველანი უკანვე გაემგზავრნენ. მე კი მსურს, მთელი ჩემი
          ლაშქრითურთ, ჩემი მბრძანებლის, ქალბატონ ბელაქანეს განკარგულებაში
          გადავიდე და მას რაინდული სამსახური გავუწიო. ჩვენი დეიდაშვილობის გამო,
          შენგან სამადლობელი არ მეკუთვნის. შენ თავად გემორჩილებიან ამ ქვეყნის
          უმამაცესი მეომრები, რომლებიც მონათლული და თეთრკანიანი რომ იყვნენ,
          ნებისმიერ გვირგვინოსანს დიდ საფრთხეს შეუქმნიდნენ. ახლა კი გამაგებინე,
          შენ რაღამ მოგიყვანა აქ?“ „მე გუშინ ჩამოვედი, დღეს კი ამ ქვეყნის
          მბრძანებელი გავხდი. დედოფალს მტკიცე კავშირით შევერთე, გულისხმას
          მივყევი, და ახლა ჩემს სიყვარულს იარაღით ვიცავ!“ „ჩინებული მიზეზი
          გქონია საბრძოლველად. მგონი, შენი გამარჯვებაც ამ ორ მეომარზე ამან
          განაპირობა.“ „რა ნართაულებით მელაპარაკები? აშკარად მიწვევ. თქვი, რაში
          მადანაშაულებ? ჯობს, დავსხდეთ და ვილაპარაკოთ.“ „ფარზე გამოსახული ღუზის
          გამო ვერ გიცანი, რადგან ეს ბიძაჩემ განდინის გერბი არ ყოფილა არასდროს.“
          „მე კი, პირიქით, მაშინვე ამოვიცანი სირაქლემა შენს მუზარადზე და გველის
          თავი - ფარზე. შენი სირაქლემა ერთობ წამოყინჩულია. ისიც შევნიშნე, თუ
          როგორ 23 პარციფალი ვოლფგანგ ფონ ეშენბახი არ გესიამოვნა, ეს ორივე
          მებრძოლი იძულებული რომ გახდა, დამნებებოდა. თუმცა, ეს საუკეთესო
          საქციელი იყო მათი მხრიდან.“ „მეც აშკარად ეს ბედი მელოდა; ვაღიარებ:
          ქალები თვით საძულველ ეშმაკსაც კი შაქარივით დაუტკბებოდნენ, შენებრ იოლად
          მასაც ამდენი რაინდი რომ დაემარცხებინა.“ „გადაჭარბებით მაქებ!“ „არა, არ
          გეპირფერები. ჩემი თანადგომა შენ უკვე დაიმსახურე.“ აწ რაცალიგს უხმეს.
          კაილეტმა თავაზიანად მიმართა: „თქვენ ჩემმა დეიდაშვილმა გახმურეტმა
          შეგიპყროთ.“ „ასეა, ჩემო ბატონო. მე ამ გმირს აღვუთქვი, რომ აცაგუკის
          სამეფო ნებაყოფლობით ჩაბარდებოდა, რამეთუ ჩვენს მბრძანებელს, იზენჰარტს
          გვირგვინის დადგმის პატივი ვეღარ ერგება წილად. მან სიცოცხლე დათმო იმ
          ქალბატონის გულისთვის, რომელიც ახლა თქვენი დეიდაშვილის მეუღლეა. მაგრამ
          მე, ჩემი ამბორით, მას შევუნდე. თუმცა, ამავდროულად ჩემს მბრძანებელსა და
          სისხლით ნათესავსაც შეველიე. თუ ამ დანაკარგის გამო, თქვენი ბიძაშვილი
          ინებებს, რაინდულად მომიტევოს, მე მას ხელგაშლილი მივეგებები. მას
          ებოძება სამკვიდრო და მთელი ქონება, ტარკანისმა თავის მემკვიდრე
          იზენჰარტს რომ დაუტოვა. ამჟამად იზენჰარტის ბალზამირებული ცხედარი ჩვენს
          ბანაკშია დასვენებული. მას შემდეგ, რაც შუბის წვერმა გული განუგმირა, მე
          ყოველდღე დავცქერი მის ჭრილობას.“ მან საყელოდან აბრეშუმის თასმაზე
          წამოცმული შუბის წვერი ამოიაძვრინა და შემდეგ მამაცმა გმირმა ის კვლავ
          შიშველ მკერდზე ჩამოიკიდა. „ჯერ ადრიანი დილაა. თუ ბატონი კილირჯაკაკი
          მზადაა, ჯარს ჩემგან უწყება გადასცეს, მას რამდენიმე თავადიც გაჰყვება.“
          დასამოწმებლად მან ბეჭედიც გაატანა მათ. ხოლო დანარჩენმა კუპრივით შავმა
          მხედრებმა ცხენები სასახლისაკენ გააგელვეს. იქ მათ გახმურეტმა აცაგუკის
          სამეფოს მიწები სამემკვიდრეო მამულად გადაულოცა, რამაც ყოველი მათგანი
          ძალზე გაახარა. მიწის დიდი ნაწილი კი გახმურეტმა თავის მფლობელობაში
          დაიტოვა. აცაგუკის თავადთა შემდეგ ზაზამანკელი თავადებიც გამოჩნდნენ,
          შთამბეჭდავი ამალითურთ. დედოფლის ბრძანებით მათაც სარგებლობაში გადაეცათ
          მამულები, რამეთუ გახმურეტი უზარმაზარი სამფლობელოს ბატონ-პატრონი
          გამხდარიყო. ომში დაცემული თავადიშვილის, პროტიცილას საჰერცოგო კი
          გახმურეტმა იმ სახელოვან კაცს გადასცა, რომელსაც მრავალ ბრძოლაში
          მოეხვეჭა სახელი და დიდება. ეს საჰერცოგო ლახფილიროსტს სამემკვიდრეო
          მამულად ერგო. 24 პარციფალი ვოლფგანგ ფონ ეშენბახი აცაგუკის თავადებმა
          ახლა შოტლანდიელი ჰიუტიგერი და ნორმანდიელი გაშირი წარუდგინეს თავიანთ
          მბრძანებელს. მან მათი თხოვნა დააკმაყოფილა და ორივეს თავისუფლება უბოძა.
          თავადებმა მადლობა მოახსენეს და შოტლანდიელ ჰიუტიგერს სთხოვეს: „ჩვენს
          მბრძანებელს, ჯილდოდ მისი საბრძოლო დიდებისა, უბოძე იზენჰარტის კარავი,
          ქალაქის წინ რომ დგას. რადგან მან ფრიდებრანტს თავისი აბჯარი - ჩვენი
          სამეფოს უდიდესი საგანძური - გადასცა, საკუთარი სიცოცხლით ზღო. და მისი
          ბედნიერება იმით დასრულდა, რომ ახლა სიკვდილის სარეცელზე წევს. ქალის
          აუღიარებელი სიყვარულის გამო, მას უბედურება ეწია.“ დედამიწის ზურგზე
          ისეთი ღირშესანიშნავი არაფერი მოიძიებოდა, როგორიც იყო იზენჰარტის ომში
          ნაწრთობი მუზარადი, შუაში უზარმაზარი ალმასით. ჰიუტიგერმა მათ
          ხელისჩამორთმევით აღუთქვა, რომ როგორც კი თავისი მრძანებლის,
          ფრიდებრანტის სამეფოში ჩავიდოდა, იზეჰარდის მთელ საბრძოლო აღჭურვილობას,
          სათანადოდ მოვლილ-გაკოხტავებულს, უკან დააბრუნებდა. ამის მერე
          წარჩინებული თავადები მეფეს გამოეთხოვნენ და სასახლე დატოვეს. მიუხედავად
          იმისა, რომ ქვეყანა ძალზე გაპარტახებული იყო, გახმურეტმა მათ ისეთი
          ძვირფასი გამოსათხოვარი ძღვენი უბოძა, გეგონება ხეებს ოქრო გამობმოდა.
          დედოფლის თხოვნით მეომრებიც, მისი ნათესავებივით უხვად დაასაჩუქრა.
          უსაჩუქროდ არავინ დაუტოვებია. ურიცხვი მძიმე ბრძოლა, რომელიც ქორწილს
          უძღვოდა წინ, იმ დღეს დაზავებით დასრულდა. მე მაუწყეს - თავად არ
          შევსწრებივარ -, რომ იზენჰარტი მისიანებმა მეფური პატივით დაკრძალეს.
          შემდეგ მეფეს ნებაყოფლობით ჩააბარეს მთელი წლიური მოსაკრებელი აცაგუკში
          მათი ადგილ-მამულებიდან. მაგრამ გახმურეტმა მთელი ეს სიმდიდრე ისევ თავის
          ახალ ქვეშევრდომებს გადასცა, რათა თავად გაენაწილებინათ. მეორე დილით
          ჯარმა, ქალაქი რომ მოექცია ალყაში, ბანაკი აშალა. შეკრეს ბარგი და
          დატვირთეს საზიდრები. ჯერი იზენჰარტის უშველებელ კარავზე მიდგა. მეფემ
          ბრძანა ის ხომალდზე გადაეტანათ და ქვეშერვდომებს უბრძანა, აცაგუკში
          წაეღოთ, თუმცაღა, ამით მათი დაბნეულობა გამოიწვია. ეს ამაყი, გულადი
          რაინდი იქ მანამ დარჩა, სანამ თავგადასავლებისაკენ ლტოლვის მოთოკვა
          შეეძლო. მან იქ ცხოვრების ყველა სიტკბოებას გაუგო გემო, რასაც რაინულ
          შერკინებებში ვერ გამოცდიდა. და თანაც, თავისი მავრი მეუღლე სიცოცხლეზე
          მეტად უყვარდა. არასდროს მოუხიბლავს ის სხვა ქალს მის ერთგულ თანამგზავზე
          მეტად. მისი გული ამ მოკრძალებულ და ქალური კდემამოსილებით აღსავსე
          არსებას ეკუთვნოდა. გარკვეული დრო რომ გავიდა, გახმურეტმა სთხოვა ერთ
          სევილიელ კაცს, აქაურობას გაშორებოდნენ. ამ კაცთან ერთად, რომელიც
          გახმურეტივით 25 პარციფალი ვოლფგანგ ფონ ეშენბახი თეთრკანიანი იყო, ადრეც
          მრავალი ზღვა გადაუცურავს და ის აქაც მას ჩამოეყვანა. ჭკვიანმა შტურმანმა
          უთხრა: „შენი განზრახვა მავრებს საგულდაგულოდ დაუმალე. ჩემი ხომალდი ისე
          სწრაფად დაცურავს, რომ ისინი ვერ დაგვეწევიან.“ გახმურეტმა ბრძანა, მთელი
          მისი ოქრო გემზე აეზიდათ. გამომშვიდობებაზე ვერაფერს მოგახსენებთ.
          კეთილშობილი რაინდი ღამით, მალულად გაემგზავრა. როცა მან მეუღლე მიატოვა,
          ის სამი თვის ყრმას ატარებდა მკერდქვეშ. მაგრამ ზაზამანკიდან გახმურეტს
          ქარიშხალი მიაქროლებდა. დედოფალმა ჯიბეში წერილი ნახა, რომელიც მისი
          ქმრის ხელით იყო დაწერილი ფრანგულ ენაზე, რომელიც მას ესმოდა. იქ ეწერა:
          „ძვირფასო, ამ წერილით სატრფო არწუნებს სატრფოს მის უკიდეგანო
          სიყვარულში. მე ღამით, ვითარცა ქურდი, გავიპარე, რათა ჩვენთვის
          განშორების ტკივილი ამერიდებინა თავიდან. ო, დედოფალო! არ დაგიმალავთ,
          ჩემი რწმენისა რომ ბრძანდებოდეთ, ეს მტკივნეული განშორება არ იქნებოდა
          ჩემი წილხვედრი. თუ ვაჟს შობთ, ლომივით ძლიერი იქნება, რადგან ანჟუელ
          მეფეთა შთამომავალია. მფარველ ღვთაებად თავად სიყვარული დაუდგება;
          მეტოქეებს შავ დღეს დააწევს, ხოშკაკალასავით დააცხრება თავს. ჩემმა ვაჟმა
          უნდა იცოდეს, რომ განდინი, რომელიც რაინდულ ორთაბრძოლაში დაეცა,
          პაპამისია. მამამის ადანსაც იგივე ბედი ეწია. რამეთუ შეუმუსრავი ფარით
          შინ არასდროს დაბრუნებულა. ის წამოშობით ბრეტონიდან იყო. ისა და
          უთეპანდრაგონი ვაჟები იყვნენ ორი ძმისა, რომელთაგან ერთს ერქვა
          ლაზალიესი, მეორეს კი - ბრისკუსი. მათი მამა, მაზადანი, ფერია
          ტერდელაშოიას ჩავარდნია გულში და ფეიმურგანის ქვეყანაში გაუტაცია. ამ
          ორმა ძმამ საფუძველი ჩაუყარა ჩემს მოდგმას, რომელიც მუდამ
          ბრწყინვალებითაა მოცული, რადგან ამ გვარის ყველა წევრი გვირგვინოსანი და
          დიდად დაფასებული ბრძანდებოდა. დედოფალო, თუ მოინათლები, დამიბრუნებ!“
          დედოფლი მხოლოდ ამ აზრს შეეპყრო: „აჰ, ამწამსვე! უყოყმანოდ ვიქმ ამას,
          ოღონდაც დამიბრუნდეს! განა მას, ვისაც გმირი თავის ძეს დაუტოვებს, უნდა
          ეშინოდეს? ვაი შენ, უნაზესო სიყვარულო, ნუთუ ამიერიდან უსაშველო ტკივილით
          უნდა ვიტანჯო! მის ღმერთს ვცემ თაყვანს, მოვინათლები, მის ნებას
          დავყვები“. ასე ებრძოდა მისი გული მწუხარებას, როცა მისი ბედნიერება
          გვრიტივით ხმელ ტოტზე ჩამოჯდა. და მან სატრფოსთან განშორების გამო, ხმელი
          ტოტი ამოირჩია თავისი ერთგულების ნიშნად და სიმბოლოდ. როცა დრო მოვიდა,
          მბრძანებელმა ორფერა ძე გააჩინა, რომელსაც ღმერთმა საკვირველი ნიშანი
          დაადო: მისი კანი, ადგილ-ადგილ თეთრი იყო, სხვაგან კი შავი. დედოფალმა
          შვილს თეთრი ადგილები დაუკოცნა და მას ფაირეფიც ანჟუელი 26 პარციფალი
          ვოლფგანგ ფონ ეშენბახი უწოდა. მისი ძე ტყის რისხვად იქცა, იმდენი შუბი
          დალეწა და ფარი დაამსხვრია. კანი და თმა ორფერა კაჭკაჭივით შავიც ჰქონდა
          და თეთრიც. წელიწადი გასულიყო მას შემდეგ, რაც გახმურეტმა ზაზამანკში
          გამარჯვება მოიპოვა და დიდი სახელი მოიხვეჭა, მაგრამ ის მაინც გაშლილ
          ზღვაში დაცურავდა და მკერდი ქარიშხლისთვის მიეშვირა. ერთხელაც მან წითელ
          იალქანს მოჰკრა თვალი. ეს შოტლანდიელი ფრიდებრანტის ხომალდის იალქანი
          იყო, რომლითაც ის შეპირებულ ელჩობას მიავლენდა ქალბატონ ბელაქანესთან. ამ
          გზით სურდა პატიება ეთხოვა მისთვის, მის ქვეყანაზე თავდასხმისათვის,
          მიუხედავად იმისა, რომ დედოფლის გულისთვის მისი ნათესავი სიცოცხლეს
          გამოთხოვებოდა. ელჩობას მიჰქონდა მისი ალმასიანი მუზარადი, ხმალი, ჯაჭვის
          პერანგი და ერთი წყვილი საწვივე-საბარკული. ის ამბავი, რომ გახმურეტი ამ
          ხომალდს გადააწყდა, შეგიძლიათ საოცარ შემთხვევითობად ჩათვალოთ, მაგრამ
          დავიფიცებ, რომ ეს დანამდვილებით მოხდა. მათ გახმურეტს ეს აღჭურვილობა
          გადასცეს. მან კი თავის მხრივ აღუთქვა, რომ მათ გზავნილს უცილობლად
          ჩააბარებდა დედოფალს, როგორც კი მასთან დაბრუნდებოდა. როგორც შევიტყვე,
          ქარმა და ტალღებმა ის საბოლოოდ ერთ ნავსადგურში მიიყვანეს. იქიდან კი
          სივილიისკენ გასწია. მამაცმა რაინდმა თავის შტურმანს, გაწეული
          სამსახურისთვის უხვად უბოძა ოქრო. შემდეგ ერთმანეთს დაშორდნენ, რამაც
          ზღვაოსანი დიდად დაანაღვლიანა.
        </p>
      </div>
    </section>

    <!-- ====== SCRIPTS ===== -->
    <script
      src="https://kit.fontawesome.com/4dd95a71c6.js"
      crossorigin="anonymous"
    ></script>
    <script src="../index.js"></script>
    <!-- ====== SCRIPTS ===== -->
  </body>
</html>
