<!DOCTYPE html>
<html lang="en">
  <head>
    <meta charset="UTF-8" />
    <meta http-equiv="X-UA-Compatible" content="IE=edge" />
    <meta name="viewport" content="width=device-width, initial-scale=1.0" />
    <title>წიგნი III</title>
    <link rel="stylesheet" href="./books.css" />
    <link rel="stylesheet" href="../style.css" />
    <link rel="stylesheet" href="../responsible.css" />
  </head>
  <body>
    <!-- ===== HEADER ======== -->

    <header>
      <nav>
        <div class="Header-left">
          <h1>პარციფალი</h1>
        </div>
        <div class="header-midle">
          <div class="dropdown">
            <button class="dropbtn">
              წიგნები <i class="fa-solid fa-caret-down fa-shake"></i>
            </button>
            <div class="dropdown-content">
              <a href="./book1.html">წიგნი I</a>
              <a href="./book2.html">წიგნი II</a>
              <a href="./book3.html">წიგნი III</a>
              <a href="./book4.html">წიგნი IV</a>
              <a href="./book5.html">წიგნი V</a>
              <a href="./book6.html">წიგნი VI</a>
              <a href="./book7.html">წიგნი VII</a>
              <a href="./book8.html">წიგნი VIII</a>
              <a href="./book9.html">წიგნი IX</a>
              <a href="./book10.html">წიგნი X</a>
              <a href="./book11.html">წიგნი XI</a>
              <a href="./book12.html">წიგნი XII</a>
              <a href="./book13.html">წიგნი XIII</a>
              <a href="./book14.html">წიგნი XIV</a>
              <a href="./book15.html">წიგნი XV</a>
              <a href="./book16.html">წიგნი XVI</a>
            </div>
          </div>
        </div>
        <div class="navMenu">
          <div class="main">
            <h2><a href="../index.html">მთავარი</a></h2>
          </div>
          <div class="mokleshinaarsi">
            <a href="../mokleshinaarsi.html">მოკლე შინაარსი</a>
          </div>
          <div class="header-right">
            <ul>
              <li>
                <a class="register" href="../register.html">რეგისტრაცია </a>
              </li>
            </ul>
          </div>
        </div>
        <div class="responsible">
          <button id="opneMenyBtn">
            <i class="fa-solid fa-bars"></i>
          </button>
          <button id="closeMenyBtn">
            <i class="fa-solid fa-x"></i>
          </button>
        </div>
      </nav>
    </header>

    <!-- ===== HEADER ======== -->

    <section>
      <div class="book">
        <h1>წიგნი III</h1>
      </div>
      <div class="paragraph">
        <p>
          ძალზე მაწუხებს ის ამბავი, რომ განურჩევლად ყველას, ეს მშვენიერი სახელი
          - ქალი ჰქვია. მართალია, ყველას წკრიალა ხმა აქვს, მაგრამ უმეტესობა
          სიცრუისკენაა მიდრეკილი, და მხოლოდ ცოტანი არიან უმწიკვლონი. ესე იგი,
          ისინი ორ ჯგუფად იყოფიან, მაგრამ მაინც ყველას ერთსა და იმავე სახელს
          არქმევენ, რაც მე გულს მიკლავს. ქალურობას, რომელიც მათი ბუნების
          წილხვედრია, მუდამ განეკუთვნება ერთგულებაც. ხშირად მსმენია, გაჭირვებაში
          კარგი არაფერი ყრიაო. მაგრამ ვინც ამას ერთგულების გამო ითმენს, მის
          სამშვინველს ჯოჯოხეთის ცეცხლი არ გაეკარება. ერთმა ქალმა, თავისი
          უსაზღვრო ერთგულების გამო, დაითმინა გასაჭირი და ამით ზეცაში სამარადისო
          დიდება მოიპოვა. დღეს ცოტა მეგულება ისეთი, ვინც, ჯერაც ახალგაზრდა და
          მშვენიერი, მიწიერ ძალაუფლებასა და სიმდიდრეს რომ შელეოდა, ციური დიდების
          მოსაპოვებლად. ყოველ შემთხვევაში, მე ასეთს არავის ვიცნობ, და ეს ეხება
          კაცებსაც და ქალებსაც; ჩემს ნაცნობთაგან ამგვარ არჩევანს ვერავინ
          გააკეთებდა. ძლევამოსილმა დედოფალმა ჰერცელოიდემ კი დაუტევა თავისი
          სამივე სამეფო და მხრებზე დარდის გუდურა წამოიკიდა. განიწმინდა
          ყოველგვარი სიავისაგან, ასე რომ, თვალი და ყური ხინჯს ვერ უპოვიდა. მის
          მზეს ბურუსი გადაჰკვროდა; ამქვეყნიურ სიამეთაგან თავი შორს ეჭირა.
          განურჩევლად, დღე იყო თუ ღამე, სულ მეუღლის დაკარგვას გლოვობდა. მწუხარე
          დედოფალი სოლტანეში, მიუვალ ადგილას, უღრან ტყეში განმარტოვდა. და არა
          იმიტომ, რომ ტყის მდელოს ყვავილთა ცქერით დამტკბარიყო. კაეშანი ისე
          მორეოდა მის გულს, რომ ყვავილის გვირგვინს, გინდ წითელი ყოფილიყო, გინდ
          ყვითელი, ვერც კი ამჩნევდა. ქვეყნიერებისთვის რომ განერიდებინა, იქ
          მიიყვანა მან გახმურეტის შვილი. მისი მსახურები მიწას თოხნიდნენ და
          ამუშავებდნენ, თავად კი საყვარელ შვილზე ზრუნვით ათენ- აღამებდა. ბიჭი
          რომ წამოიზარდა და გონება გაეხსნა, ჰერცელოიდემ შეკრიბა მსახურები და
          ყველას, ქალსა თუ კაცს, აუკრძალა რაინდებზე სიტყვის თქმა, თუ სიცოცხლე
          რამედ უღირდათ. „ჩემი სანუკვარი შვილი რაინდობაზე თუ შეიტყობს რამეს, დიდ
          ტკივილს მომაყენებთ. ასე რომ ჭკუას მოუხმეთ და კრინტი არ დაძრათ რაინდთა
          შესახებ!“ მაგრამ ეს რთული საქმე იყო. ასე იზრდებოდა ბიჭი სოლტანაში,
          უღრან ტყეში, უცხო თვალისგან მოშორებით, მოკლებული სამეფო აღზრდას. ერთი
          გამონაკლისი კი იყო დაშვებული: თავისი ხელით თლიდა მშვილდსა და ისრებს და
          ტყეში ჩიტებს ესროდა. მაგრამ, მანამდე მხიარულად მოჭიკჭიკე ჩიტი როცა
          ტოტიდან ვარდებოდა, ბიჭი ტირილს მორთავდა ხოლმე და გამწარებით იგლეჯდა
          თმას. თვალტანადი, 52 პარციფალი ვოლფგანგ ფონ ეშენბახი კარგი აღნაგობის
          ყმაწვილი დადგა. ყოველ დილით წყაროს წყალში ბანაობდა. უდარდელი იყო, ხის
          კენწეროზე შემოსკუპებული ჩიტების გალობა რომ არა! ერთხელ მათი ტკბილი ხმა
          ისე ღრმად ჩასწვდა გულში, რომ მისი ბავშვური მკერდი უცნურმა და მწველმა
          სურვილმა მოიცვა. მწარედ აქვითინებულმა მიირბინა დედოფალთან. „ვინმემ ხომ
          არ გაწყენინა? მდელოზე იყავი?“ მან კი დედას ვერაფერი გააგებინა, როგორც
          ხშირად ემართებათ ბავშვებს. დედოფალი კარგა ხანს ფიქრობდა ამ ამბავზე,
          ვიდრე ერთ დღესაც ჩიტების გალობის მოსასმენად ხის კენწეროზე აცოცებული
          შვილი არ დაინახა, მკერდი გამალებით რომ აუდ-ჩამოუდიოდა. და მიხვდა, რას
          აეფორიაქებინა ბიჭი. თავადაც ვერ ხვდებოდა, რატომ, მაგრამ იმ დღიდან
          ჰერცელოიდემ ჩიტები შეიძულა; მათი მხიარული ჭიკჭიკის გაგონება აღარ
          უნდოდა. მსახურებს უბრძანა, ყველა ჩიტი დაეჭირათ და მოეკლათ. მაგრამ
          ჩიტები უფრო სხარტები იყვნენ, ვიდრე გლეხები, ამიტომ სიკვდილს ბევრი
          გადაურჩა; ლაღად დანავარდობდნენ და კიდევ უფრო მხიარულად ჭიკჭიკებდნენ.
          ჰკითხა ბიჭმა დედოფალს: „რატომ სდევნი საყვარელ ჩიტუნებს?“ და სთხოვა,
          მათთვის არაფერი დაეშავებინა. დედამ პირისახე დაუკოცნა და შესძახა:
          „როგორ გადავალ მაღალი ღმერთის ნებას? ნუთუ ჩემ გამო ჩიტებმა აღარ უნდა
          იგალობონ?“ ბიჭუნა მყის ჩაეკითხა: „დედი, ღმერთი რა არის?“. „ახლავე
          აგიხსნი, ჩემო ბიჭუნავ. ნათელ დღეზე უნათლესია ის, ვინც განკაცდა.
          ჩაიბეჭდე ეს შეგონება, შვილო ჩემო: რა უბედურებაც არ უნდა გეწიოს, შველა
          მას სთხოვე, რამეთუ ის ერთგული შემწეა კაცობრიობისა. სხვაც არსებობს, მას
          ჯოჯოხეთის თავადი ჰქვია, ის შავია და ცბიერი. უფრთხილდი მას და ნუ
          იყანყალებ ღმერთსა და ეშმაკს შუა!“ ასე აუხსნა დედამ განსხვავება
          სიბნელესა და სინათლეს შორის. მალევე ბიჭუნა წამოხტა და ბავშვურმა
          დაუდეგარმა სისხლმა სადღაც გააქროლა. ის კარგი მშვილდოსანი იყო და
          არაერთი ირემიც მოუნადირებია, დედისა და მსახურთა გასახარად.
          ზამთარ-ზაფხულ, სიცხესა თუ თოვლში გასწევდა ხოლმე ტყეში სანადიროდ. აწ კი
          ისმინეთ და გაკვირდით: როცა ზორბა მხეცს მოინადირებდა, რომლის ზიდვა
          ჯორსაც კი გაუჭირდებოდა, მოიგდებდა ხოლმე მხარზე და ასე დაუნაწევრებლად
          მიარბენინებდა შინ. ერთ დღესაც ის დამრეც ფერდობზე ნადირობდა. ის იყო
          ტოტი მოტეხა და ჩასტვინა, ნადირის ხმის მისაბაძად, როცა მის გვერდით
          გამავალი ბილიკიდან ცხენის ფლოქვთა ხმა შემოესმა. მან სანადირო შუბი
          მოიმარჯვა და თქვა: „რა ხმა მომესმა? საძაგელი ეშმაკი ხომ არ
          მიახლოვდება? თუ ასეა, აბა, დამაცადოს! 53 პარციფალი ვოლფგანგ ფონ
          ეშენბახი დედაჩემი მასზე საშინელ ამბებს კი მიყვება, მაგრამ ეჭვი
          მეპარება, გულადი რომ იყოს!“ და ბრძოლის ჟინით ანთებული, ლოდინს შეუდგა.
          ერთი შეხედეთ, სამი რაინდი მოაგელვებს ცხენს. ჩინებულად გამოიყურებიან,
          თავიდან ფეხებამდე იარაღასხმულნი, ასე რომ, ბიჭმა სამივე მათგანი თავიდან
          ღმერთად მიიჩნია. ადგილზე აღარ გაჩერებულა, გამოიჭრა შუა გზაზე და
          მუხლებზე დაემხო, თან მთელი ხმით გაჰყვიროდა: „ღმერთო მიშველე! შენ ხომ
          ყველას ეხმარები!“ წინ მომავალი მხედარი გაბრაზდა, ბიჭმა გზა რომ
          გადაუღობა. ამ ჩერჩეტმა ვალოისელმა ჩვენი სწრაფი ჭენება შეაფერხაო -
          შესძახა. საქებარი სიტყვები, რაც ჩვენზე, ბავარიელებზე ითქმის, მე
          ვალოისელ ხალხზეც უნდა გავიმეორო: ისინი, თუმცაღა, უფრო სულელები არიან,
          ვიდრე ბავარიელები, მაგრამ ვაჟკაცურად იბრძვიან. ვინც ამ ორ ქვეყანაში
          გაზრდილა, ნიმუში გახლავთ წესიერებისა და კეთილსინდისიერებისა. ამ დროს
          სადავემიშვებით გამოჭენდა კიდევ ერთი მხედარი, ბრწყინვალე აღკაზმულობით;
          ეტყობოდა, რომ ძალიან ჩქარობდა. ის გაშმაგებით მისდევდა ორ მხედარს,
          საკმაო მანძილზე რომ გაესწროთ მისთვის. მათ მისი ქვეყნიდან ქალწული
          გაიტაცათ, რამაც ეს გმირი დიდად შეურაცჰყო. შეწუხებული ქალწულის
          უბედურებით, გამალებით დაედევნა გამტაცებლებს. მისი ამალის წევრი იყო ის
          სამი რაინდიც. ჩინებულ კასტილიურ ბადაურზე იჯდა და მისი ფარიც
          შთამბეჭდავად გამოიყურებოდა. ამ რაინდს კარნახკარნანცი ერქვა და ის
          ულტერლეკის გრაფი გახლდათ. მან შესძახა, გზა ვინ გადაგვიღობაო და
          პირდაპირ ბიჭს მიაგდო ცხენი. ბიჭს კი ის ღმერთი ეგონა, რადგან მისი
          აბჯარ-მუზარადის ბრწყინვალებამ თვალი მოსჭრა. მისი მოსასხამის არშია
          ცვრიან ბალახს ეფინებოდა. ფეხის სიგრძეზე ზუსტად მორგებულ უზანგები ოქროს
          წკრიალა ზანზალაკებით შეემკოთ. ზანზალაკები ესხა მარჯვენა ხელზეც და მის
          ოდნავ შერხევაზეც წკრიალებდა. და რა ხმამაღლა დაიწკრიალებდა ხმლის
          მოქნევისას! რადგან ჩვენი გმირი მუდამ ხმალშემართული იყო, როცა საქმე
          რაინდული დიდების მოპოვებაზე მიდგებოდა. სიტყვა რომ აღარ გავაგრძელოთ,
          ცხენი ბრწყინვალედ აღკაზმულმა, ძლევამოსილმა თავადმა გამოაგელვა.
          კარნახკარნანცმა ჰკითხა მას, ჭეშმარიტ გვირგვინს მამაკაცური სილამაზისა:
          „ყმაწვილო, ცოტა ხნის წინ აქ ორი რაინდს ხომ არ ჩამოუვლია? თუმცაღა,
          ამიერიდან რაინდის სახელს აღარც იმსახურებენ, რადგან მათ დიაცთა
          მოტაცებასა და შეურაცხყოფას მიჰყვეს ხელი და პატივი აიყარეს. ასული
          მოიტაცეს და თან მიჰყავთ.“ 54 პარციფალი ვოლფგანგ ფონ ეშენბახი როცა
          რაინდი ამას ამბობდა, ყმაწვილს ის ღმერთი ეგონა, რადგან ქალბატონმა
          ჰერცელოიდემ, დედოფალმა, ღმერთი ნათლითმოსილ არსებად აღუწერა. ამიტომ
          ხმამაღლა და გულმხურვალედ შესძახა: „უფალო, შემეწიე და დამეხმარე!“ და
          გახმურეტის ვაჟი, ლოცვა-ვედრებით, კვლავ მუხლებზე დაეცა. რაინდმა მიუგო:
          „ღმერთი არ ვარ, მაგრამ თხოვნას სიამოვნებით შეგისრულებთ. წესიერად თუ
          შემოგვხედავთ, ნახავთ, რომ თქვენ წინაშე ოთხი რაინდი დგას.“ ჰკითხა
          ბიჭმა: „რაინდიო, ახსენე - ეს რაღაა? თუ შენ არ ფლობს ღვთიურ ძალას, აბა,
          კაცს რაინდობას ვინ ანიჭებს?“ „მეფე ართური! მის კარზე თუ მიხვალთ,
          ყმაწვილო, ის თქვენც გიბოძებთ რაინდობას, რისიც არასდროს შეგრცხვებათ!
          ჩანს, რომ რაინდული მოდგმისა ხართ.“ გმირებმა დაკვირვებით შეათვალიერეს
          ყმაწვილი. აშკარა იყო, რომ მისთვის უფალს თავისი კალთა გადაებერტყა.
          როგორც მისი თავგადასავალი მარწმუნებს, ადამის ჟამიდან მოყოლებული
          დღემდე, სილამაზეში მას ვერავინ გაეჯიბრებოდა. ყველა ქალი ხოტბას ასხამდა
          და ადიდებდა. ბიჭი თავისას არ იშლიდა, რაინდები კი სიცილით იგუდებოდნენ:
          „ჰეი, კეთილშობილო რაინდებო, მაინც ვინ ხართ, რა არსებანი? აი, შენ მთელ
          ტანზე, თავიდან ფეხებამდე, რგოლები აგისხია.“ და ის ხელით შეეხო თავადის
          ჯაჭვის პერანგის რკინის რგოლებს; აათვალიერ-ჩაათვალიერა ჯავშანი და
          განაცხადა: „დედაჩემის მოახლეებს რგოლები ძეწკვად ასხმული უკეთიათ და ასე
          არ ახლართავენ ერთმანეთს.“ შემდეგ კი მიამიტურად იკითხა: „ვერ ვხვდები,
          რაში გჭირდება, თანაც რა კოხტად მოგირგია.“ თავადმა ხმალზე მიუთითა:
          „შეხე, თუ ვინმე საბრძოლველად გამომიწვევს, მე მას ამ ხმალს შევაგებებ.
          მისი დარტყმისგან თავდასაცავად კი ჯაჭვის პერანგით უნდა შევიმოსო.“ ბიჭმა
          გაცხარებით წამოიძახა: „ირემსაც ასეთი ტყავი რომ ჰქონდეს, ჩემი ხელშუბი
          ვერაფერს დააკლებდა. არადა, რამდენი მყავს მონადირებული!“ რაინდებს ბრაზი
          მოერიათ, მათი ბატონი ამდენ ხანს რომ უგდებდა ყურს ბიჭის გულუბრყვილო
          რატრატს. მაგრამ თავადმა თქვა: „უფალი შეგეწევა! აჰ, ნეტა მეც შენებრ
          მშვენიერი ვიყო! ღმერთმა სრულქმნილება გიბოძა, ოღონდ გონივრულად უნდა
          მოიხმარო და ყოვლისშემძლე უფალი ყველა უბედურებას აგშორებს!“ ამის შემდეგ
          თავადმა, მისიანებთან ერთად, გაქუსლა და მალევე მიადგა ყანას შუაგულ
          ტყეში. ქალბატონ ჰერცელოიდეს მეგუთნეებს ხნული გაჰყავდათ და 55 პარციფალი
          ვოლფგანგ ფონ ეშენბახი გულმოდგინედ ამუშავებდნენ მიწას. ასეთი მწუხარე
          ხალხი არასდროს უნახავს. ისინი თესავდნენ, ფარცხავდნენ და ღონიერ ხარებს
          წკეპლით აგულიანებდნენ. თავადმა მათ მშვიდობიანი დღე უსურვა და ჰკითხა,
          გასაჭირში მყოფი ქალიშვილისთვის ხომ არ მოეკრათ თვალი. მათაც მიუგეს:
          „დღეს დილით ორმა მხედარმა ჩაგვიქროლა, ქალიშვილთან ერთად, რომელიც ძალზე
          შეწუხებული ჩანდა; მისი თანამგზავრები ძალზე სწრაფად მიაჭენებდნენ
          ცხენებს. გამტაცებელს ელჯაკანცი ერქვა. კარნახკარნანცი დაეწია მას და
          შეშინებული ქალიშვილი ბრძოლით გამოგლიჯა ხელიდან. მისი სახელი იყო იმანე
          ბეაფონტანელი. როცა ეს ოთხი რაინდი თვალს მიეფარა, შეფიქრიანებულმა
          ყმებმა ერთმანეთს გადაულაპარაკეს: „რა უბედურებაა! თუ ჩვენმა ბიჭმა
          დარტყმებისგან დაჩეჩქვილი მუზარადი დაინახა რაინდთა თავზე, ჩვენი საქმე
          წასულია. ახია ჩვენზე, დედოფალი რომ განგვირისხდეს, რადგან დილით ბიჭი
          ჩვენ გამოგვყვა, მას ჯერ კიდევ რომ ეძინა.“ და მართლაც, ბიჭს საერთოდ
          აღარ ანაღვლებდა, თუ ვის მოეკლა დიდი და პატარა ირემი. დედასთან მიირბინა
          და დილანდელი ამბავი უამბო. დედოფალი ისე შეაძრწუნა მისმა სიტყვებმა, რომ
          შვილის თვალწინ გონმიხდილი ჩაიკეცა. როცა ცნობაზე მოვიდა და ძალა მიეცა,
          თქვა: „შვილო, ვინ მოგიყვა რაინდებზე? სად მოისმინე მათ შესახებ?“ „დედა,
          მე ოთხი კაცი ვნახე, ღმერთზე უფრო სხივმოსილი. მათ მიამბეს რაინდებზე.
          მეფე ართური, მისი მეფური ძალმოსილებით, მეც რაინდად მაკურთხებს,
          რაინდული დიდება რომ მოვიპოვო!“ დედოფალს ახალი სადარდებელი გაუჩნდა. არ
          იცოდა, რა ეღონა, შვილისთვის განზრახვა რომ გადაეფიქრებინა. ეს
          კეთილშობილი, მიამიტი ყმაწვილი დედას დღენიადაგ ცხენს სთხოვდა და გულს
          უკლავდა. ბოლოს მან აი, რა მოიფიქრა: „წასვლას ვერ დავუშლი, მაგრამ
          ჯაგლაგ ცხენზე შევსვამ, აბუჩად რომ აიგდონ. ჩემს პირმშვენიერ შვილსაც
          მასხარის სამოსში გამოვაწყობ; ყველა დასცინებს და სიცილს დააყრის. აი,
          მაშინ კი ნამდვილად უკან დამიბრუნდება.“ ჰოი, რა უსაზღვრო იყო მისი
          მწუხარება! დიდად დანაღვლიანებულმა დედოფალმა ჯვალოს ტომარა აიღო და
          მისგან კვართი და შარვალი შეკერა. შარვალი ისე მოკლე იყო, რომ შიშველ
          ფეხებს ნახევრამდე ძლივს უფარავდა. მასხარის სამოსს ჰგავდა. თავზედაც
          მასხარის ჩაჩი დაახურა. ფეხზე ხბოს უთრიმლავი ტყავის გლეხური ქალამნები
          ამოაცვა. სთხოვა შვილს, ერთი ღამით დარჩენილიყო, რადგან კიდევ რაღაც
          ჩაედო გულში. „აქედან ვერ წახვალ, კეთილ რჩევათა მიღების გარეშე.
          გაუკვალავ გზებზე სიარულისას მღვრიე წყალში ფონს გასვლას ერიდე, ნათელ და
          კამკამა წყალში იოლად გახვალ 56 პარციფალი ვოლფგანგ ფონ ეშენბახი ფონს.
          იმედიანად იყავ და ყველა შემხვედრს გულითადად მიესალმე. თუ სადმე ბრძენ
          მოხუცს გადაეყრები, მის შეგონებას ყური უგდე და მისდიე. თუ სათნო ქალი
          ბეჭედსა და კეთილგანწყობას მოგაგებებს, ხელი ჩასჭიდე მას, რადგან ის
          ყველა დარდს განგიქარვებს. კოცნე, ეალერსე და გულში ჩაიკარი; ღირსეული და
          უმწიკვლო ქალი მოგანიჭებს ბედნიერებისა და მხნეობას. კიდევ ისიც უნდა
          იცოდე, შვილო ჩემო, რომ ამაყმა და უშიშარმა ლეჰელინმა შენს ქვეშევრდომ
          თავადებს ორი ქვეყანა - ვალოისი და ნორგალსი - გამოსტაცა. მან მოკლა
          ერთ-ერთი შენი თავადი ტურკენტალი, შენი ხალხი ამოხოცა ან დაატუსაღა.“
          „უფლის ნებით, მწარედ ვაზღვევინებ! სისხლს დავანთხევინებ ამ ჩემი შუბით!“
          დილაადრიან წამოხტა გულისხმას აყოლილი ბიჭი. ართურთან მიეჩქარებოდა.
          ჰერცელოიდამ შვილი გადაკოცნა და გააცილა. და როცა მისი ვაჟი -
          სიხარულისგან რომ აღარ იყო - თვალს მიეფარა, ენითუთქმელი უბედურება
          მოხდა. დედოფალს მუხლი მოეკვეთა, გაუსაძლისმა ტკივილმა გული გაუგლიჯა და
          სული აღმოხდა. დედობრივ სიყვარულს შეწირულ სათნო ქალს ჯოჯოხეთის ცეცხლი
          არ გაეკარა. დიდება მას, ნამდვილ დედას! ფესვმა ჭეშმარიტი სიკეთისა და
          ხემ დიაცური მორჩილებისამ იმქვეყნად გადაინაცვლა, ციური ძღვენის
          მისაგებებლად. ვაგლახ, დღესდღეობით მისი ბადალი რომ აღარავინ გვყავს -
          თერთმეტ თაობაში ერთიც არ დაბადებულა! ორგულნი მომრავლდნენ ოდენ.
          კაიქალობა ისაა, როცა დედა მის კალთას მოწყვეტილ ვაჟს გზა დაულოცავს.
          მშვენიერმა ყმაწვილმა ჯერ ბრიცილიანის ტყე გადაჭრა. ერთ ნაკადულს მიადგა,
          მამალიც რომ გადავიდოდა. მაგრამ შიგ ჩაკიდული ყვავილებისა და ბალახის
          გამო წყალი მღვრიედ მოეჩვენა და ცხენი აღარ შეუგელვებია. და რახან მისმა
          მიამიტურმა ჭკუამ სხვა ვერაფერი შეაგონა, მთელი დღე ამ ნაკადულის
          გასწვრივ მიჭენაობდა. ღამეც, ასე თუ ისე, მშვიდობიანად გაათენა;
          გარიჟრაჟდა თუ არა ფეხზე წამოხტა და გამჭვირვალე, კამკამა ფონს დაუწყო
          ძებნა. წყლის გაღმა, მინდორში, მდიდრულად მორთული, სამფერა ხავერდის
          კარავი იდგა, მაღალი და ფართოდ გაშლილი. ნაკერებს კოხტა არშიები
          გასდევდა. ზემოდან ტყავი ჰქონდა გადაკრული, წვიმის წყალს შიგნით რომ არ
          შეეღწია. კარავში მას დახვდა ლალანდის ჰერცოგის ორილუსის მეუღლე და
          სატრფო. ჰერცოგინიას იეშუტე ერქვა. ამ მომაჯადოებელი სილამაზის ქალს
          ეძინა. ბაგე ლალისფერი ჰქონდა - ტრფობის იარაღად და სატრფოს გულის
          დასალახვრად. ძილში ეს მწველი, ტრფობის ალში გამხვევი ტუჩები ოდნავ
          შეხსნოდა. ასე იწვა ის, ხოცშესხმული სრულქმნილება. მიჯრით მიწყობილი,
          სპილოს ძვალივით ქათქათა კბილები მოუჩანდა. მე არასდროს მღირსებია, ასეთი
          დიდებული ტუჩები დამეკოცნა. ყოველ შემთხვევაში, აქამდე 57 პარციფალი
          ვოლფგანგ ფონ ეშენბახი მაინც. სიასამურის გადასაფარებელი მხოლოდ თეძოებს
          უფარავდა. ის სიცხის გამო გადაეგდო, სატრფო რომ დაშორდა. ჩამოსხმული
          სხეული ჰქონდა, უჩინარი ოსტატის ხელს სრულქმნილება რომ მიენიჭებინა,
          უფლის ნაქანდაკარს ჰგავდა. ამ საოცარ ქალს თხელი მკლავი და თოვლივით
          თეთრი მტევანი მოუჩანდა, რომელზეც ჩვენმა ყმაწვილმა ბეჭედი შენიშნა. ამ
          ბეჭედმა მიიზიდა საწოლთან, რათა ის ჰერცოგინიასაგან მიეღო. დედამისის
          შეგონება გაახსენდა, ქალის ბეჭედთან დაკავშირებით. და ჩვენი მშვენიერი
          ჭაბუკი ხალიჩიდან პირდაპირ საწოლში ჩახტა და უცაბედად მის მკლავებში
          აღმოჩნდა. ჰერცოგინიას გაეღვიძა და შეშინებული წამოხტა. ამ ზრდილმა,
          სათნო ქალბატონმა, სირცხვილითა და აღშფოთებით შესძახა: „ვინ შემილახა
          ღირსება? ჭაბუკო, თავს გაგივიდათ! ვინმე სხვა მონახეთ!“ თუმცაღა ქალმა
          ხმამაღალი ქვითინი მორთო, ჭაბუკმა მის სიტყვებს ყური არ ათხოვა, ძალით
          შეაწება ტუჩები მის ტუჩებს, ჰერცოგინია გულში მაგრად ჩაიხუტა და ბეჭედი
          წააძრო. როცა მის პერანგზე გულსაბნევი შენიშნა, იმასაც სწვდა და
          ჩამოგლიჯა. მართალია, ჰერცოგინია სუსტი ქალი იყო და მისთვის ჭაბუკის ძალ-
          ღონე მთელი ჯარის ძლიერებას უდრიდა, მაინც კარგა ხანს ებრძოდნენ
          ერთმანეთს. ბოლოს ჭაბუკი შიმშილმა შეაწუხა და ქალს შესჩივლა, მშიაო.
          მზეთუნახავს გულზე მოეშვა და უთხრა: „ოღონდ, თქვენს ლუკმად მე ნუ
          გამხდით! გირჩევთ, სხვა კერძი მიირთვათ. აქ დევს პური, ღვინო და ორი
          წიწილა, ახლახან რომ შეწვა მოახლემ, რომელსაც თქვენ თუ გვეწვეოდით, რა
          თქმა უნდა, არც უფიქრია.“ მას მასპინძელი აღარც გახსენებია, მიუჯდა
          სუფრას და რიგიანად ამოივსო კუჭი, ზედ ღვინოც დააყოლა. ქალს მოეჩვენა,
          რომ მთელი საუკუნე გასულიყო, რაც ის მის კარავში იმყოფებოდა; პაჟი ეგონა,
          ჭკუა-გონება წართმეული. სირცხვილისაგან ოფლში გაიწურა. მაგრამ მაინც თავს
          ძალა დაატანა და უთხრა: „ყმაწვილო, დამიბრუნეთ ჩემი ბეჭედი და
          გულსაბნევი. და აქედან წაბრძანდით! ჩემმა ქმარმა თუ მოგისწროთ, მის
          რისხვას ვერ გადაურჩებით.“ მიუგო კეთილშობილმა ჭაბუკმა: „რად უნდა
          მეშინოდეს თქვენი ქმრის რისხვისა! მაგრამ თუ ჩემი აქ ყოფნა თქვენს
          პატიოსნებას ჩრდილს აყენებს, ახლავე გავწევ აქედან.“ მივიდა საწოლთან,
          ქალის აღშფოთების მიუხედავად, მეორედაც აკოცა და დაუმშვიდობებლად
          გაქუსლა. მაგრამ მანამდე ეს კი უთხრა, უფალი შეგეწევა! ასე დამარიგა
          დედაჩემმაო. ჭაბუკი ძალზე ნასიამოვნები გახლდათ თავისი ნადავლით. ერთი
          მილი თუ ექნებოდა გავლილი, რომ კარავში დაბრუნდა ის, ვის შესახებაც ახლა
          მსურს, გიამბოთ. ცვრიან ბალახზე ნაკვალევი შენიშნა და მიხვდა, რომ მის
          მეუღლეს ვიღაც სწვეოდა. კარვის თასმებიც ჩახსნილი იყო. ალბათ ბალახიც
          პაჟს გაეთელა. 58 პარციფალი ვოლფგანგ ფონ ეშენბახი პატივცემულსა და
          სახელგანთქმულ თავადს კარავში მწუხარე მეუღლე დაუხვდა. „ვაგლაც,
          კეთილშობილო ქალბატონო“ - თქვა ამაყმა ორილუსმა. „განა, ერთგულად არ
          გემსახურებოდით? აწ კი ჩემი რაინდული სახელი შეილახა! თურმე სხვას
          ეტრფით!“ აცრემლებული ქალი თავს იმართლებდა და ქმარს თავის
          უდანაშაულობაში არწმუნებდა, მაგრამ მას არ სჯეროდა მისი. „ერთი სულელი
          იყო მოსული. რამდენი ადამიანი შემხვედრია, მაგრამ მისებრ მშვენიერი -
          არავინ. ძალით გამომტაცა ჩემი გულსაბნევი და ბეჭედი.“ „აჰ, თანაც ძალიან
          მოგეწონათ, არა? ჰოდა, თქვენი თავი მისთვის მიბოძებია!“ ქალმა
          წამოიყვირა: „უფალო შემეწიე! თქვენ მისი ქალამნები და შუბი უნდა გენახათ!
          გრცხვენოდეთ თქვენი სიტყვებისა! თავადის ქალი როგორ იკადრებს მაგისთანა
          ყეყეჩი სატრფოდ გაიხადოს!“ თავადი შეეპასუხა: „პატივცემულო ქალბატონო, მე
          თქვენთვის არასოდეს მიწყენინებია. თქვენ ის გაშფოთებთ, ჩემი გულისთვის
          დედოფლობაზე უარი რომ თქვით და ჰერცოგინიას სახელს დასჯერდით. ეს
          ჩანაცვლება მე ახლა ძვირად მიჯდება. თანაც, ამის გამო თქვენი ძმა ერეკი,
          მეფე ლაკის ვაჟიც ძალზე გაანაწყენეთ! მაგრამ ის საკმარისად ჭკვიანია
          საიმისოდ, რომ ჩემი რაინდული ღირსება ეღიარებინა, რომელიც არასდროს
          შემლახვია, იმ ერთი გამონაკლისის გარდა, როდესაც მან პრურინთან
          შერკინებისას მიწაზე დამცა. მაგრამ მერე კარნანტთან ეს ძვირად
          ვაზღვევინე. ორთაბრძოლისას ცხენიდან ჩამოვაგდე და ვაიძულე, დამნებებოდა.
          ძალუმად ვატაკე ფარში შუბი, თქვენი ძვირფასი მანდილი რომ ჰქონდა შებმული.
          იმ დროს გულშიდაც არ გამივლია, რომ თქვენ სხვაზე გამცვლიდით, დიდად
          პატივცემულო ქალბატონო იეშუტე! მერწმუნეთ, ამაყი გალიოსი, მეფე განდინის
          ვაჟი, მე მოვკალი ორთაბრძოლაში. თქვენ თავადაც ნახეთ, ერთ-ერთ ტურნირზე
          როგორ გამოაგელვა ჩემკენ ცხენი ფლიოფლიხერმა და ორთაბრძოლაში გამომიწვია.
          ჩემმა ძალუმმა დარტყმამ ისე მოისროლა ცხენის უკან, რომ მას მერე უნაგირზე
          აღარც შემჯდარა. მე არაერთხელ მრგებია გამარჯვების დაფნის რტო და მრავალი
          რაინდი დამიმარცხებია. მაგრამ ეს არაფრად მიღირს იმ დიდი სირცხვილის
          წინაშე, თავს რომ დამატეხეთ. ვიცი, ართურის მრგვალი მაგიდის თითოეულმა
          რაინდმა შემიძულა მას შემდეგ, რაც მე რვა მათგანი ძირს დავეცი უამრავი
          კეთილშობილი ქალწულის თვალწინ, კანიცასთან ბრძოლაში, სადაც გამარჯვებულს
          ჯილდოდ მიმინო ერგებოდა. მე იქ თქვენი დიდებისა და ჩემი გამარჯვებისთვის
          ვიბრძოდი. ეს თქვენი თვალით ნახეთ, თქვენცა და ართურმაც, რომლის კარზეც
          ცხოვრობს ჩემი საყვარელი და, გვინევრა. მას ერთიც არ გაუღიმია, ვიდრე არ
          დაინახა, თუ ვინ მოიპოვა ეს უმაღლესი ჯილდო. ნეტა იმ კაცს მე 59
          პარციფალი ვოლფგანგ ფონ ეშენბახი შევხვედროდი! ისეთივე ცხარე ბრძოლა
          გაიმართებოდა, დღეს დილით რომ გავმართე ერთ თავადთან, ორთაბრძოლაში რომ
          გამომიწვია. მე მის უბედურებად ვიქეც, რადგან ჩემმა შუბმა გული
          განუგმირა. მე არ მინდა ბრაზს ავყვე და გითხრათ, რომ ზოგიერთი კაცი ცოლს
          ნაკლები დანაშაულისთვისაც სჯის. მაგრამ ამიერიდან დიდხანს მოგიწევთ
          ლოდინი, რაინდული სამსახური რომ გაგიწიოთ ანდა პატივისცემით რომ
          მოგეპყროთ. აღარ მაღელვებს თქვენი ბროლივით მკლავები, რომლებშიც არაერთი
          დღე გამიტარებია სიყვარულით ანთებულს; თქვენს წითელ ტუჩებს ფერი
          დაეკარგა, თქვენი თვალები ჩაქრა! ამიერიდან დღეებს განლევთ უსიხარულოდ და
          მკვნესარე გულით! თავადის ქალმა თავადს შეხედა და ნაღვლიანად უთხრა: „ნუ
          გაინადგურებთ თქვენს ღირსებასა და რაინდულ სახელს! თქვენ გამოცდილი და
          გონიერი კაცი ბრძანდებით და ჩემზე იმხელა ძალაუფლება გაგაჩნიათ, რომ
          საკადრისად დამსაჯოთ. მაგრამ ყველა ქალის პატივისცემის გულისთვის, ნება
          მომეცით, თავი ვიმართლო! მერე კი დამსაჯეთ. სხვისი ხელით სიკვდილსღა
          ვნატრობ, თქვენი ღირსება რომ არ შეილახოს. რამეთუ, სიცოცხლეც არად
          მიღირს, როცა ასე გძულვართ.“ თავადმა მიუგო: „ერთობ თავხედურად იქცევით,
          ჩემო ქალბატონო! მაგრამ მე გავტეხ თქვენს სიამაყეს! ამიერიდან ჩვენი
          ერთობა დასრულდა, სუფრასთანაც და ლოგინშიდაც. სხვა სამოსი აღარ
          გეღირსებათ, გარდა იმისა, რასაც ახლა თქვენს ტანზედ ვხედავ. ლაგმად
          მტკიცე ბაწარს ამოგდებთ, თქვენ ცხენს შიმშილით ამოვხდი სულს და მისი
          მორთულ-მოკაზმული უნაგირიც საბრალო სანახავი გახდება!“ ამ სიტყვებით მან
          ცხენს ხავერდის ქსოვილი გადააძრო და უნაგირი დაუმტვრია. უმწეო ქალმა
          დიაცური მორჩილებით დაითმინა ციდან მეხივით თავდატეხილი რისხვა მისი
          მეუღლისა. ამის შემდეგ ქმარმა უთხრა: „ჩემო ქალბატონო, წასვლის დროა. აქ
          რომ დამხვედროდა ის, ვინც თქვენი ტრფობა იგემა, სიხარულით მოვუღებდი
          ბოლოს! ცეცხლისმფრქვეველი ურჩხულიც რომ ყოფილიყო, მაინც შევერკინებოდი!“
          გულდათუთქული ქალი მწარედ ატირდა. თავის უბედურებას კი არ დატიროდა, იმას
          ჯავრობდა, ქმარი ასე რომ გაამწარა. მწუხარებას ისე გაენადგურებინა, რომ
          ერჩივნა, მომკვდარიყო. გულთან ახლოს მიიტანეთ მისი მწარე ხვედრი! პირადად
          მე სათნო ქალბატონის, იეშუტეს გულისტკივილმა მის მიმართ თანაგრძნობა
          აღმიძრა, ამის გამო ყველა ქალმაც რომ შემიძულოს. ისინი გამოედევნენ ჩვენს
          ჭაბუკს, გამალებით რომ მიაგელვებდა ცხენს. უშიშარ ყმაწვილს გულშიდაც არ
          გაუვლია, რომ მისდევდნენ. გზად ვინც 60 პარციფალი ვოლფგანგ ფონ ეშენბახი
          შემოხვდებოდა, ყველას გულითადად ესალმებოდა და თან დააყოლებდა, დედაჩემმა
          ასე დამარიგაო. ჩვენი სულელი ბიჭი ის იყო ერთ ფერდობს ჩამოუყვა, რომ
          კლდის ქიმზე ქალი დაინახა, რომელიც ისე გულსაკლავად გოდებდა, თითქოს მთელ
          ბედნიერებას გამოთხოვებოდა. საჩქაროდ იქით გააჭენა ცხენი და აწ ისმინეთ,
          რა სურათს წააწყდა: ქალბატონ სიგუნეს მწუხარებისაგან თავისი გრძელი,
          ყავისფერი ნაწნავები მოეკვეცა. კარგად რომ დააკვირდა, შენიშნა, რომ
          ქალიშვილის კალთაში უსულოდ იწვა თავადი შიონატელანდერი. მისი მწუხარების
          მიზეზიც ეს იყო. „ვისაც არ უნდა გადაეყარო, მოწყენილსა თუ მხიარულს,
          ყველას მიესალმეო, ასე დამარიგა დედაჩემმა. უფალი შეგეწიოთ!“ თქვა ბიჭმა.
          სამწუხარო რამ ვიხილე თქვენს კალთაში. ვინ ჩაგაბარათ ეს დაჭრილი რაინდი?“
          და პასუხს არ დალოდებია, განაგრძო: „ვინ დაასახიჩრა? მონადირის შუბი
          (სიბინი) თუ გამოიყენა! ასე მგონია, ქალბატონო, რომ უკვე მკვდარია. არ
          გსურთ მითხრათ, ვინ მოგიკლათ რაინდი? სიამოვნებით შევებრძოლებოდი, ხელში
          თუ მოვიგდებდი.“ ამ სიტყვებით თამამი ბიჭი სწვდა თავის საისრეს, რომელშიც
          წვეტიანი შუბები ეწყო. მასში იდო ორივე სახსოვარიც, მიამიტურად რომ
          წარტაცა ქალბატონ იეშუტეს. მამამისივით ზრდილი და თავდაჭერილი რომ
          ყოფილიყო, როცა მარტომყოფ ჰერცოგინიას წააწყდა, უკეთეს მიზანს
          დაისახავდა. მისი გულისთვის ქალს დიდი ტკივილი მიადგა, რადგან ერთ წელზე
          მეტხანს ქმრისგან უპატივცემულო მოპყრობას იტანდა. ეს კი უსამართლობა იყო.
          ნება მიბოძეთ, აწ სიგუნეზე მოგითხროთ, რომელსაც მართლაც ჰქონდა მიზეზი,
          თავისი უიღბლობა ეგლოვა. მან ბიჭს უთხრა: „კეთილი ბუნებისა ხარ.
          დალოცვილი იყოს შენი ლაღი სიჭაბუკე და საყვარელი სახება. დაე, სიხარული
          გდევდეს მუდამ. ეს რაინდი შუბს არ განუგმირავს, რაინდულ ორთაბრძოლაში
          დაეცა. კარგი ადამიანი ხარ, მისი მძიმე ხვედრი ასე რომ განაღვლებს.“ და
          ვიდრე ბიჭი გზას გააგრძელებდა, სახელი ჰკითხა და დასძინა, შენთვის უფალს
          თავისი მადლიანი ხელი დაუმჩნევიაო. „ჩემო ძეო, ჩემო ძვირფასო, საყვარელო
          ძეო, ასე მომმართავდნენ შინაურები.“ ამ სახელმა მიახვედრა ის, თუ ვინ
          იდგა მის წინაშე. აწ კი თქვენც შეიტყვეთ მისი ნამდვილი სახელი, ვინც ამ
          თავგადასავლის გმირია; და ვინც ზუსტად მაშინ ქალიშვილს ესაუბრებოდა.
          ქალმა მყისვე წამოიძახა: შენ პაციფალი გქვია, ეს სახელი განმჭოლს
          (mittenhindurch) ნიშნავს. დიდმა სიყვარულმა ერთგულების გუთნით ღრმა
          ხნული გაავლო დედაშენის გულში და განჭოლა მისი წიაღი. მამაშენმა კი ეს
          გული მწუხარებით აღავსო. მე ამას იმიტომ როდი გიყვები, რომ ჩემი ცოდნით
          თავი მოვიწონო. დედაშენი დედაჩემის და არის და აწ მე უტყუარ ჭეშმარიტებას
          გუწყებ 61 პარციფალი ვოლფგანგ ფონ ეშენბახი შენი წარმომავლობის შესახებ.
          მამაშენი ანჟუდან იყო, დედის მხრიდან კი ვალოისიდან წარმოდგები.
          კანვალუაში დაიბადე. სრული ჭეშმარიტებაა, რასაც გეუბნები. შენ ნორგალის
          მეფეცა ხარ და მის დედაქალაქ კინგრივალში გვირგვინი უნდა გედგას. ეს
          თავადი შენი გულისთვის გამოასალმეს სიცოცხლეს, რადგან მუდამ იცავდა შენს
          სამეფოს და მის ერთგულებას ჩრდილი არასდროს მიდგომია. ვაგლახ შენ,
          ახალგაზრდა, მშვენიერო, გულადო ვაჟკაცო! მრავალი სიავე ჩაიდინა ორივე
          ძმამ. ლაჰელინმა წარგტაცა ორი სამეფო, ორილუსმა კი ორთაბრძოლაში ეს
          რაინდი მოკლა. მისივე ხელითაა მკვდარი მამაშენის ძმა გალოესიც. მაგრამ
          მეც დიდი უბედურება დამატეხეს თავს. ეს თავადი, რომელიც იმ ქვეყნიდანაა,
          სადაც აღმზარდა მე დედაშენმა, დიდი ერთგულებითა და სიყვარულით იდგა ჩემს
          სამსახურში. ჩემო საყვარელო და მშვენიერო დეიდაშვილო, ყური დაუგდე ამ
          ამბავს: მწევრის საყელურით მოეღო ბოლო. შენ და ჩემ სამსახურს შესწირა
          თავი და მე დამიტოვა მოუშუშებელი ტკივილი დაკარგული სიყვარულის გამო. რა
          სულელი ვიყავ, მისი ჩემდამი სიყვარული რომ უარვყავი, აწ კი ავმა
          ბედისწერამ ბედნიერება მომისპო და მეც მკვდარსღა უნდა ვყვარობდე! ჭაბუკმა
          უთხრა: „დეიდაშვილო, შენმა მწუხარებამ და იმ დიდმა სირცხვილმა, რაც
          მამცნე, გული მატკინა. შურისძიება თუ მომგვრის შვებას!“ მაგრამ ბრძოლის
          ჟინით ანთებულ ჭაბუკს ქალმა მცდარი გზა მიასწავლა, რადგან შიშობდა, რომ
          ისიც დაიღუპებოდა ბრძოლაში და ამით მწუხარება გაუმრავლდებოდა. და ისიც
          გაუყვა ვაკეზე ფართოსა და სწორ გზას, რომელიც ბრეტონისკენ მიდიოდა. გზად
          ვისაც ხვდებოდა, მხედარსა თუ ფეხმავალს, რაინდსა თუ ვაჭარს, ყველას
          ესალმებოდა და თან მუდამ დააყოლებდა, ამას დედის დარიგებისამებრ ვიქმო.
          ეს რჩევა ხომ მართლაც არ მიუცია მას ავი განზრახვით. რომ მოსაღამოვდა,
          ბიჭს დაღლილობა მოეძალა. ამ დროს ჩვენმა თამამმა და მიამიტმა ყმაწვილმა
          ერთ სახლს მოჰკრა თვალი. იქ ერთი ძუნწი კაცი ცხოვრობდა, როგორსაც ხშირად
          შეხვდებით მდაბიო ხალხში. ის ერთი გულქვა მეთევზე იყო. შიმშილმა ბიჭი მის
          კარს მიაყენა; მშიაო, შესჩივლა მასპინძელს. მან უთხრა: „ნახევარ პურსაც
          კი არ გიწილადებთ, ოცდაათი წელიც რომ მეხვეწოთ. ვინც ჩემგან
          გულმოწყალებას მოელის, ფუჭად კარგავს დროსაც და ძალ-ღონესაც. მე მარტო
          ჩემი თავი და ჩემი შვილები მანაღვლებს. ამიტომ აქ ფეხს ვერ შემოდგამთ.
          მაგრამ ფული ან ძვირფასეულობა თუ გაქვთ, შემოგიშვებთ და აქ გაგაჩერებთ.“
          მაშინ ბიჭმა ქალბატონ იეშუტეს გულსაბნევი აჩვენა. როცა ამ ტეტია გლეხუჭამ
          გულსაბნევი დაინახა, გაიკრიჭა და გულმომლბალმა უთხრა, ჩემო ტკბილო შვილო,
          აქ დარჩენა თუ გწადია, შემოდი და ყველა თავს შემოგევლებაო. 62 პარციფალი
          ვოლფგანგ ფონ ეშენბახი „თუ ამაღამ მიმასპინძლებ და ხვალ დილით გზას
          მიმასწავლი ართურისკენ, ვისკენაც მიმიჩქარია, ოქროსაც მიიღებ.“
          „ყველაფერს შეგისრულებ“ მიუგო იმ ოტროველამ, „რადგან არასდროს მინახავს
          შენისთანა თვალტანადი ჭაბუკი. სხვა რომ არაფერი, მარტო შენი შეუდარებელი
          სილამაზის გამო მიგიყვან მეფის მრგვალ მაგიდასთან.“ ბიჭმა ღამე იქ
          გაათია, მაგრამ დილაუთენია უკვე გზას ადგა; დღის დადგომას აღარ
          დალოდებია. მისი მასპინძელიც დროულად წამომხტარიყო ფეხზე და გამალებით
          გარბოდა წინ. ცხენზე ამხედრებული პარციფალი მას კვალში ედგა. ჩემო ბატონო
          ჰარტმან აუელო, ქალბატონი გვინევრა, თქვენო აღმატებულებავ და თქვენო
          აღმატებულებავ, მეფეო ართურ! თქვენ ეს-ესაა გეწვიათ ჭაბუკი, რომელიც მე
          გამოგიგზავნეთ. გემუდარებით, ნუ დასცინებთ, ის არც ვიოლინოა და არც
          ქნარი, მასზე რომ დაუკრათ; სამეფო კარის ბატონებო და ქალბატონებო,
          თავშესაქცევად სხვა სათამაშო გამონახეთ! ისე მოიქეცით, თქვენს ზრდილობას
          რომ ეკადრება; თორემ მე სეფექალ ენიტესა და დედამისის, კარნაფილტეს თავზე
          წისქვილის ბორბალს დავატრიალებ და ისე დავცინებ, რომ მათი დიდებისგან
          აღარაფერი დარჩება. ასე რომ, თუ გამომიწვევთ, მე ჩემს მოყვარეს თქვენი
          მასხარად აგდებითაც დავიცავ! მეთევზე და ჩვენი ყოჩაღი ბიჭი დედაქალაქს
          მიუახლოვდნენ; მათ წინაშე ნანტის ხედი გადაიშალა. უთხრა მეთევზემ: „შვილო
          ჩემო, უფალი შეგეწიოს! აი, შეხე, ამ ქალაქისკენ უნდა გაქუსლო.“ მაგრამ
          გამოუცდელმა ბიჭმა მოსთხოვა, ბოლომდე გამომყევიო. მან კი მიუგო, ამას ვერ
          ვიზამ, მეფეს იმდენად წარჩინებული გარემოცვა ჰყავს, მდაბიო კაცის იქ
          გამოჩენა ძალიან უხერხული იქნებაო. ამდენად, ბიჭმა მარტომ გააგრძელა გზა
          ფერად-ფერადი ყვავილებით მოჩითულ მდელოზე. ის კურნევალს არ აღუზრდია და
          სამეფო კარის ადათ-წესებისაც, როგორც ამ მხრივ გამოუცდელ კაცს, არაფერი
          გაეგებოდა. მის ჯაგლაგ ცხენს ბაწრისაგან დაგრეხილი აღვირი ჰქონდა
          ამოდებული, ძლივს მიჩაქჩაქებდა და თუ ააჩქარებდი, ბორძიკობდა და მუხლი
          ეკვეთებოდა. ძველი, გაცვეთილი უნაგირი ედგა, რომელსაც არც ხავერდი ჰქონდა
          გადაკრული და არც რბილი ტყავი. თასმიანი მოსასხამიც არაფერში სჭირდებოდა,
          რადგან მოსასხამისა და მუნდირის მაგივრად მონადირის შუბები აესხა.
          მამამისი, რომელიც თავაზიანი ქცევით გამოირჩეოდა და თავის დროზე, დიდებით
          შებრძანდა კანვალუაში, ნამდვილად უკეთ იყო გამოწყობილი. ამ დროს
          ყმაწვილს, რომელსაც შიშის ოფლი არასდროს დასხმია, მიუახლოვდა ერთი
          რაინდი. ისიც მას ჩვეული სიტყვებით მიესალმა, უფალი შეგეწიოთ, დედაჩემმა
          ასე დამარიგაო. 63 პარციფალი ვოლფგანგ ფონ ეშენბახი „ყმაწვილო, ღმერთმა
          წყალობა მოგცეთ თქვენცა და დედათქვენსაც!“ - მიუგო ართურის მამიდაშვილმა.
          ის უთეპანდრაგონს აღეზარდა და ამიტომ ბრეტანულ კილოზე უქცევდა. ის
          გახლდათ ითერ გაჰავიესელი და მას „წითელ რაიდს“ ეძახდნენ. მისი აბჯარი
          ისეთი მეწამული ფერისა იყო, რომ კაცს თვალს მოჭრიდა. ცხენიც წითელი და
          სწრაფი ჰყავდა, წითელი ფერის აღვირით. უნაგირზე წითელი ხავერდი გადაეკრა,
          ალისფერი იყო მისი ფარიც. წითლად მოელვარე მუნდირი ეცვა. წითელი ტარი და
          წვეტი ჰქონდა მის შუბს. მისი სურვილისამებრ, წითლად დაეფერათ მისი ბასრი
          და კარგად ნაწრთობი ფოლადის ხმალიც. კუკუმერლანდის მეფეს ხელში თასი
          ეპყრა, მთლიანად წითელი ოქროსგან ჩამოსხმული და ჩინებულად მოვარაყებული,
          მრგვალი მაგიდიდან რომ წამოეღო. კანის ფერი თეთრი ჰქონდა, ხოლო თმა -
          წითელი. გულწრფელი აღტაცებით უთხრა ბიჭს: „დაილოცოს შენი სილამაზე!
          უნაკლო ქალს გაუჩენიხარ! დალოცვილ იყოს დედა, რომელმაც გშობა! ასეთი
          მამაკაცური სილამაზე ჯერ არ მინახავს. გაბრწყინება ხარ ჭეშმარიტი
          სიყვარულისა, რომელთანაც მარცხდები და კიდეც იმარჯვებ, რამეთუ, ქალი
          გგვრის ბედნიერებას და გულსაც ქალი გილახვრავს. ძვირფასო მეგობარო, თუ
          სასახლეში მიდიხარ, შენთან ერთი სათხოვარი მაქვს. უთხარი მეფე ართურს და
          მის ამალას, რომ არსად გავქცეულვარ. აქა ვარ და ველი ყველას, ვინც
          ორთაბრძოლისთვის აღიჭურვა. ეს არცაა გასაკვირი იმ ამბის შემდეგ, რაც იქ
          შემემთხვა. მე მრგვალ მაგიდასთან მივედი, რათა ჩემი სამემკვიდრეო მამული
          გადმომცემოდა. მიწაზე ჩემი საკუთრების დასტურად ამ თასს წამოვავლე ხელი,
          მაგრამ, სამწუხაროდ, ისე მოუქნელად, რომ ღვინო ქალბატონ გვინევრას
          კალთაზე გადაესხა. საკუთრებაზე ჩემი უფლების გაცხადება, რასაკვირველია,
          მეფის წინაშე ჩირაღდნის მიწაში უკუღმა ჩარჭობითაც შემეძლო, მაგრამ უკან
          დავიხიე, რადგან გავიმჭვარტლებოდი.“ ესა თქვა მამაცმა რაინდმა და
          განაგრძო: „როგორც ხედავთ, თასის მოპარვა არ მქონია განზრახული, მე
          გვირგვინოსანი ვარ და ამას როგორ ვიკადრებდი! მეგობარო, უთხარით
          დედოფალს, რომ ეს უნებლიედ მომივიდა. სუფრასთან მსხდომ წარჩინებულებს კი
          გამოსარჩლება არც უფიქრიათ! რატომ კლავენ ისინი - მეფეები და თავადები -
          თავიანთ მბრძანებელს წყურვილით? როდის დაუბრუნებენ მეფეს მის ოქროს თასს?
          იჩქარონ, თორემ მათი დიდებას ქარი წაიღებს.“ ბიჭი შეპირდა, რაც მითხარი,
          შევასრულებო. მოაჯდა ცხენს და ნანტისაკენ გაქუსლა. ცნობისმოყვარე პაჟთა
          მთელი გუნდი მიჰყვა სასახლის ეზომდე, სადაც დიდი აურზაური სუფევდა. ლამის
          იყო, ჭყლეტაში მოხვდა. ამ დროს მასთან მირბინა ივანეტმა, კეთილშობილმა
          ჭაბუკმა და მეგობრული დახმარება შესთავაზა. ჩვენმა ბიჭმა მიუგო: „უფალი
          გფარავდეს! ასე დამარიგა დედაჩემმა 64 პარციფალი ვოლფგანგ ფონ ეშენბახი
          გამომშვიდობებისას. მაგრამ მე აქ ბევრ ართურს ვხედავ და რაინდად რომელი
          მაკურთხებს?“ ივანეტმა გაიცინა და უთხრა: „ნამდვილ ართურს შენ ვერ ხედავ,
          მაგრამ ის მალე გამოჩნდება!“ და სასახლეში შეუძღვა, სადაც კარის
          წარჩინებულ საზოგადოებას მოეყარა თავი. დარბაზში გამეფებული ხმაურის
          გადასაფარად პარციფალმა მთელი ხმით დასჭექა: „უფალი ფარავდეს ყველა
          თქვენგანს, ბატონებო, უპ. ყოვლისა კი მეფესა და მის მეუღლეს! დედაჩემმა
          დამარიგა, რომ მათ საგანგებოდ უნდა მივესალმო, მაგრამ მივესალმები ყველა
          მათგანსაც, ვისაც საგმირო საქმეებით ამ მრგვალ მაგიდასთან ადგილი
          დაუმკვიდრებია. სამწუხაროდ, არ ვიცი, ვინ არის თქვენ შორის მბრძანებელი.
          წითელმა რაინდმა დამაბარა, მისთვის მეთქვა, რომ ის გარეთ, მინდორში
          იცდის. მე მგონი, მას ბრძოლა სწყურია. თუმცა, სწყინს, დედოფალს ღვინო რომ
          გადააქცია. აჰ, მეფეს მისი აბჯარი ჩემთვის რომ ებოძებინა, რას
          გავიხარებდი! ნამდვილი სარაინდო აბჯარია! ეს უდარდელი და ლაღი ყმაწვილი
          მალე ისევ ხალხის შუაგულში აღმოჩნდა და მას ხან აქეთ გადაისროდნენ, ხან
          იქით. ათვალიერებდნენ და გაოცებით გაიძახოდნენ, ასეთი საყვარელი ბავშვი
          ჯერ არ შობილაო. ეტყობა, ღმერთი მართლაც კარგ გუნებაზე ბრძანდებოდა, როცა
          უშიშარსა და გულად პარციფალს ქმნიდა. და ეს ბიჭი, რომლის გულსაც შიში
          არასდროს გაჰკარებია, ართურს მიჰგვარეს. მას დედოფალმაც შეავლო თვალი,
          ვიდრე დარბაზიდან გავიდოდა, სადაც ცოტა ხნის წინ მას ღვინო გადააქციეს.
          ართურმა შეათვალიერა ყმაწვილი და ამ მიამიტ ჩერჩეტს უთხრა: „ჭაბუკო,
          უფალი გწყალობდეთ! თქვენს სალამზე მეც სულითა და გულით მოგახსენებთ
          მადლობას. ფრიად გამახარეთ.“ „ღმერთმა ქნას, ასე იყოს! მაგრამ უკვე რა
          ხანია ველი, როდის მიბოძებ რაინდობას; არადა, ლოდინი სულ არ მეხატება
          გულზე. ასე რომ, ტყუილუბრალოდ ნუ მომაცდენ აქ და რაინდად მაკურთხე.“
          „დიდი სიამოვნებით“ მიუგო მბრძანებელმა, „თუკი ამის ღირსად ჩამთვლით.
          ძალიან მომეწონე და ამას გარდა, გულუხვადაც მინდა, დაგასაჩუქრო.
          გულწრფელად ვამბობ. მოითმინე ხვალამდე. ჩინებულ საჭურველს გიბოძებ.“ ეს
          კეთილშობილი ყმაწვილი კი მოუთმენლობას შეეპყრო, სავათივით აქეთ- იქით
          აწყდებოდა და გაიძახოდა: „აქ მე საჩუქრების მისაღებად არ მოვსულვარ! მე
          ერთი რაინდი შემომხვდა, თუ მის აბჯარ-მუზარადს არ მოვიპოვებს, არაფერში
          მჭირდება სამეფო ძღვენი! მას დედაჩემიც მიბოძებდა, ბოლოს და ბოლოს, ისიც
          დედოფალია!“ ართურმა ბიჭს განუმარტა: „ეს აბჯარი ისეთ გმირს ეკუთვნის,
          რომ შენთვის მის ჩუქებას ვერ გავბედავ. ისედაც მძიმე გასაჭირში ვარ მას
          შემდეგ, რაც ჩვენს 65 პარციფალი ვოლფგანგ ფონ ეშენბახი მეგობრობას წყალი
          შეუდგა, რაშიდაც მე უბრალო ვარ. მისი სახელია ითერ გაჰევიესელი, მან ჩემი
          სიხარულის ფარს მწუხარების ლახვარი ჩასცა.“ „გულუხვი მეფე სწორედაც რომ
          არ ბრძანებულხართ, მისთვის ამგვარი საჩუქარი თუ არ გემეტებათ. უბოძეთ,
          მეფეო“ თქვა კეიემ „და მასთან გაუშვით ბრძოლის ველზე. ვიღაცამ ის თასი
          ხომ უნდა დააბრუნოს, ჰოდა, აგერ მათრახი და აგერ ციბრუტი. ნუ დაუშლით
          ბიჭუნას, დატრიალდეს, და დიაცნიც ხოტბას შეასხამენ. მას ხშირად მოუწევს
          ხანჯლაობა და ამგვარ განსაცდელთა გადალახვა. მე არცერთის სიცოცხლე
          მანაღვლებს. ვისაც ტახის მონადირება სურს, მან ტახს ძაღლები უნდა
          მიუქსიოს.“ „უარს არ ვარ, მაგრამ ვშიშობ, ამ ბრძოლას არ შეეწიროს ის
          ყმაწვილი, ვინც რაინდად უნდა ვაკურთხო.“, თქვა ართურმა. აი, ასე გაიტანა
          ბიჭმა თავისი, რაც მას დიდ სატანჯველად ექცა. სასწრაფოდ დატოვა მეფე,
          კუდში ადევნებული დიდ- პატარითურთ. უცებ მას ხელში სწვდა ივანეტი
          სასახლის გალავანში შემავალ დაბალ გვირაბთან და ის ირგვლივ მიმოახედა. ამ
          გვირაბიდან კარგად დაინახავდი და გაიგონებდი, რაც შიგნით ხდებოდა და
          რამაც ის ძალზე დაამწუხრა. რაინდებითა და სეფექალებით გარემოცული
          დედოფალი სარკმელს მიდგომოდა. ყველა ცნობისმოყვარედ უმზერდა პარციფალს.
          მათ შორის იყო ამაყი და მშვენიერი ქალბატონი კუნევარე. მას აღთქმა ჰქონდა
          დადებული, არასდროს გაეცინა, ვიდრე იმ კაცს არ შეავლებდა თვალს, ვისაც
          დიდი სახელი მოეხვეჭა ანდა ირჯებოდა სახელის მოსახვეჭად. მას მართლაც
          არასდროს გაუცინია, სანამ ბიჭმა მის წინ არ ჩააქროლა ცხენი. აი, მაშინ კი
          გახსნა მშვენიერი ბაგე და გადაიკისკისა, რისთვისაც მაგრად მოხვდა მის
          ზურგს. კერძოდ, სენეშალი კეიე თმაში სწვდა ქალბატონ კუნევარე ლალანდელს
          და მისი გრძელი ოქროსფერი ნაწნავები თავის რკინის მარწუხივით მტკიცე
          მუჭაში მოიქცია. მართალია, მისი ზურგი არ იმსახურებდა ფიცის გატეხვისთვის
          მსაჯულის ჯოხს, მაგრამ მან ისე ძლიერ ურტყა ჯოხი ზურგზე, რომ ძვალსა და
          რბილში გაატანა, ვიდრე ჯოხი არ გადატყდა. კაიე შეშლილივით ღრიალებდა:
          „თქვენ სამარცხვინოდ გამოეთხოვეთ თქვენს ღისებასა და პატიოსან სახელს. მე
          გამოგიჭირეთ და ისე დაგალილავეთ, რომ ეს ყოველ თქვენს ასოს
          შევაგრძნობინე! მეფე ართურის კარზე და სასახლეში უამრავ ღირსეულ გმირ
          შეხვედრიხართ, მაგრამ ერთიც არ გაგღიმებიათ, ახლა კი გაიცინეთ იმ
          ყმაწვილის დანახვაზე, რომელსაც რაინდული წესებისა და ქცევისა არაფერი
          გაეგება!“ განრისხებულს ბევრი საძაგლობა ჩაუდენია. მაგრამ ამ ასულის
          დასჯის უფლება მას კაიზერისგან არასდროს მიუღია; კუნევარეს მეგობრები
          ძალზე შეწუხდნენ. ასე ქალი კი არა, ჯანიანი კაციც რომ მიებეგვათ, მაინც
          გაუგონარი 66 პარციფალი ვოლფგანგ ფონ ეშენბახი ამბავი იქნებოდა, არადა,
          ის თავადური წარმომავლობისა გახლდათ. და ამას მისი ძმები, ორილუსი და
          ლეჰელინი რომ შესწრებოდნენ, ასე არ გაილანძღებოდა. სამეფო კარზე
          ცხოვრობდა ერთი უენო კაცი, სახელად ანტანორი. რახან სულ დუმდა, ყველას
          სულელი ეგონა. თუმცა მისი დუმილიც იმავე მიზეზს ემყარებოდა, რასაც იმ
          ქალწულის გაუცინარობა, სიცილის გამო რომ გაილახა. როცა კუნევარემ
          გულიანად გაიცინა, ანტანორმა კაიეს მიმართა: „უწყის ღმერთმა, ბატონო
          სენეშალო, ის ბიჭი, რომლის გულისთვისაც ქალბატონი კუნევარე ლალანდელი ასე
          გაჯოხეთ, ამ საქციელს რა მწარედ გაზღვევინებთ. შეგიძლიათ ენდოთ ჩემს
          სიტყვას!“ „რადგან ენა ამოიდგით და პირველივე სიტყვებით მემუქრებით, ეს
          არც თქვენ დაგაყრით ხეირს!“ და ბრაგუნით ანტანორიც ტყავიც რიგიანად
          მოითრიმლა. კაიემ ჭკვიან „სულელ“ ანტანორს ყურებშიდაც ჩასცხო მუშტები.
          ანტანორისა და სათნო ქალწულის წამების თვითმხილველ ჭაბუკ პარციფალს მათმა
          უბედურებამ გული მოუკლა. გაცხარებით წაატანა ხელი თავის სიბინს, მაგრამ
          დედოფლის გარშემო ისეთი ჩოჩქოლი ატყდა, რომ შურისძიების წყურვილი ჩაიკლა
          და აღარ გაუსროლია. ივანეტი გამოემშვიდობა მეფე გახმურეტის ვაჟს და მანაც
          მარტოდმარტომ გაქუსლა ითერისკენ. მოუყვა, რომ სასახლეში ვერავინ ნახა,
          ვისაც მასთან ბრძოლა სწადდა. „მეფემ მე დამასაჩუქრა! მე ვუთხარი, რომ შენ
          ღვინო უნებლიედ გადმოგექცა და რომ საკუთარ მოუქნელობაზე თავადვე ძალიან
          ჯავრობ. და რადგან შენთან შებრძოლება არავის უნდა, მომეცი შენი ცხენი და
          აბჯარი. მე ეს სასახლეში მიბოძეს, რადგან რაინდი უნდა გავხდე. თუ უარს
          მეტყვი, ბრძოლაში გამოგიწვევ. ასე რომ, შენი ნებით მომეცი, თუ ჭკუა
          გაქვს!“ კუკუმერლანდის მეფემ მიუგო: „თუკი ართურმა ჩემი აღჭურვილობა
          გაჩუქა, ჩემი სიცოცხლეც შენთვის უნდა ებოძებინა. მიდი, აბა, წაიღე, თუ
          შეგიძლია! დახეთ ერთი, რა გულუხვად ასაჩუქრებს თავის მეგობრებს! მართლაც
          დიდი მოწყალობა გამოუჩენია შენდამი, მაგრამ შენი მსახურება ახლაღა
          დაჯილდოვდება საკადრისად.“ „რაც მე მეკუთვნის, იმას, დიახაც, ვიმსახურებ!
          ამასაც შემპირდა! ასე რომ, სიტყვა აღარ დაძრა! მომბეზრდა ამდენ ხანს
          პაჟად ყოფნა! რაინდობა მსურს!“ და ითერის ცხენს აღვირში სწვდა. „ალბათ
          ლეჰელინი თუ ხარ, ვიზედაც დედაჩემი ჩიოდა!“ რაინდმა შუბი ამოატრიალა და
          ბლაგვი ბოლოთი ისე განრისხებით დასხო მიწას, რომ ბიჭი, თავის ფაშატთან
          ერთად, ყვავილებში გაგორდა. გაცეცხლებულმა გმირმა ახლა შუბის წვერი ატაკა
          და სისხლი გამოადინა. პარციფალი, ეს უშიშარი ყმაწვილი, სასწრაფოდ წამოხტა
          და გააფთრებული დადგა ბალახზე. ელვის სისწრაფით დასწვდა თავის საბინს.
          დაუმიზნა ითერს მუზარადსა და ვიზორს შორის არსებულ ღიობში, და შიგ თვალში
          ატაკა; შუბმა თვალის ბუდიდან ყელში 67 პარციფალი ვოლფგანგ ფონ ეშენბახი
          გამოატანა და გმირი უსულოდ დაეცა მიწაზე. ითერ გაჰავიესელის სიკვდილმა
          ქალები ააკვნესა, მათ გული დაუმდუღრა და ცრემლიც ბევრი აღვრევინა. ვინც
          მას ეტრფოდა, ბედნიერება მოესპო, ცხოვრების ხალისი დაეკარგა და
          მწუხარების ქვიან ბილიკს გაუყვა. მიამიტი პარციფალი მიცვალებულს მივარდა
          და ხან ერთ გვერდზე გადააბრუნა, ხან - მეორეზე. ამაოდ ცდილობდა, მისთვის
          აბჯარი აეხადა. საკვირველი ამბავი იყო! თავისი თეთრი, ნატიფი ხელებით
          მუზარადისა და საწვივეთა თასმები ვერც შეხსნა და ვერ გაგლიჯა. თუმცა, ეს
          გამოუცდელი ყმაწვილი არ ნებდებოდა და თავის ამაო მცდელობებს ჯიუტად
          იმეორებდა. ამ დროს მიცვალებულის ცხენი და პარციფალის ფაშატი იმხელა
          ხმაზე აჭიხვინდნენ, რომ მათი ხმა პაჟმა ივანეტმა, ქალბატონ გვინევრას
          სისხლით ნათესავმა, ქალაქის გალავნის წინ, თხრილის ბოლოს გაიგონა. ხმა კი
          მოესმა, მაგრამ გარშემო რომ მიმოიხედა, ვერავინ დაინახა, სასწრაფოდ
          მიჰყვა ამ ხმას, რადგან პარციფალის მიმართ მეგობრული გრძნობა გასჩენოდა.
          და მკვდარ ითერსა და მის გვერდით სიჩერჩეტის გამო გაჭირვებაში ჩავარდნილ
          პარციფალს წააწყდა. სასწრაფოდ იქ მიიჭრა და ხოტბა შეასხა პარციფალის
          საგმირო საქმეს, რომელიც მას კუკუმერლანდის მეფესთან ორთაბრძოლისას
          ჩაედინა. „უფალმა დაგლოცოს! ოღონდაც მითხარი, რა უნდა ვქნა! ვერაფერი
          გავაწყვე. როგორ გავაძრო აბჯარი? მე როგორ ავისხა?“ „ახლავე გიჩვენებ!“
          უთხრა ყოჩაღმა ივანეტმა გახმურეტ მეფის ძეს. ნანტის შემოგარენში, ვაკეზე,
          მკვდრებს საჭურველს ხსნიდნენ და ცოცხლებს აღჭურვავდნენ, ვისაც
          გამოუცდელობის გამო ამ საქმისა არაფერი გაეგებოდა. უთხრა ივანეტმა: „ეს
          გლეხური ქალამნები საწვივეთა ქვეშ არ გამოდგება! ამიერიდან რაინდულად
          უნდა აღიჭურვო!“ ამ სიტყვებმა პარციფალი აღაშფოთა. თქვა, დედაჩემის
          ბოძებულს ვერ შეველევი, რაც არ უნდა მომივიდესო. მართალია ზრდილი ივენეტი
          ნათქვამს ვერ მიუხვდა, მაგრამ ხელი არ ჩაუქნევია და პარციფალს რკინის
          საწვივეები, ლაპლაპი რომ გაუდიოდა, ქალამნებზე მიუმაგრა, არათუ ტყავის
          თასმებით, არამედ ოქროსაგან ჩამოსხმული ბალთებით. ასევე მიუმაგრა ორი
          ოქროს დეზი. მუხლებიც ჯავშნით დაუფარა და მკერდიც. და მოუთმენლობისაგან
          გაალმასებული პარციფალი, მისმა მარჯვე ხელებმა, ცოტა ხანში, თავიდან
          ფეხებამდე აღჭურვა. როცა მან თავის კარპაჭი გადაიკიდა, ზრდილმა ივანეტმა
          უთხრა, სიბინებს უნდა შეელიო, რაინდს ამისთანა იარაღი არ შეშვენისო და
          ბასრი ხმალი შეაბა. უჩვენა, როგორ უნდა ამოეღო ქარქაშიდან და გააფრთხილა,
          რომ ხმლით ხელში არასოდეს დაეხია უკან. შემდეგ 68 პარციფალი ვოლფგანგ ფონ
          ეშენბახი გამოიყვანა მკვდარი გმირის წვივმაღალი კასტილიური ბედაური,
          რომლის ძალასა და სიმარდეს არაერთხელ გაუოცებია პარციფალი; სრულად
          აღჭურვილი ჭაბუკი მკვირცხლად მოახტა უნაგირს, ისე რომ ასამხედრებლად
          უზანგიც არ დასჭირვებია. ივანეტი დაუღლელად წვრთნიდა, თუ როგორ უნდა
          აეფარებინა ფარი, როგორ უნდა შეტაკებოდა მეტოქეს, საბრძოლო ხელოვნების
          ყველა წესის დაცვით. პარციფალი დიდად არ აღფრთოვანებულა, როცა ივანეტმა
          მას ხელში შუბი დააჭერინა. ჰკითხა, ეს სარი რისთვის გამოიყენებაო. „ვინმე
          თუ შემოგიტევს, ამ შუბს ფარში ატაკებ და შუაზე გაუპობ. თუ თავს გამოიჩენ
          ამ საქმეში და იყოჩაღებ, ქალების ქება-დიდებასაც დაიმსახურებ.“ ეს
          თავგადასავალი გვიამბობს, რომ კიოლნიდან მაასტრიხტამდე ერთი მხატვარიც კი
          არ მოიძებნებოდა, რომელიც ცხენზე მედიდურად ამხედრებული პარციფალის
          შთამბეჭდავ სურათს, მთელი მისი სინამდვილით, დახატავდა. მან ივანეტს
          უთხრა: „ძვირფასო მეგობარო და მოყვარევ, აწ უკვე ყველაფერი მაქვს, რასაც
          ვნატრობდი. გასწი სასახლეში, დაარწმუნე მეფე ართური ჩემს ერთგულებაში და
          შესჩივლე იმ დიდ სირცხვილზეც, რომლის გადატანაც მომიხდა. დაუბრუნე მისი
          ოქროს თასი და ისიც უთხარი, რომ ერთმა მისმა რაინდმა ძალიან მაწყენინა,
          რამეთუ შეურაცხყო ასული, რომელმაც ჩემ გამო გაიცინა. მისმა მწარე ტირილმა
          და დაუმსახურებელმა წამებამ ოდენ გარედან კი არ შემირხია გული, არამედ
          შიგ გულისგულში გაატანა. ახლა კი უნდა დაგშორდე! უფალი გფარავდეს! იგია
          ჩვენი მფარველი!“ საწყალობლად დაგდებული ითერ გაჰევიესელი იქვე მიატოვა.
          ითერი, რომელსაც სიცოცხლეში ბედი სწყალობდა, მკვდარიც ტურფა სანახავი
          იყო. ის რომ წესიერ რაინდულ ორთაბრძოლაში დაღუპულიყო, მისი ფარი შუბს რომ
          შეენგრია, ეს საშინელი უბედურება უფრო იოლი გადასატანი იქნებოდა. მაგრამ
          მას მონადირის შუბმა მოუსწრაფა სიცოცხლე! ივანეტმა მას სუდარად ფერადი
          ყვავილები გადააფარა. მის თავთან სიბინი ჩაარჭო მიწაში. ამ უცოდველმა,
          პირნათელმა ჭაბუკმა მასზე შუბის ტარი მიამაგრა და ის ქრისტეს მოწამეობის
          სიმბოლოს - ჯვარს დაამსგავსა. ამის შემდეგ კი სასახლეში მივიდა და ყველას
          აცნობა, რაც მომხდარიყო. ამ ამბავმა ბევრ ქალბატონს თავზარი დასცა და
          ბევრ რაინდს აღვრევინა ცრემლი. გულწრფელი იყო მათი გლოვა, ხოლო მწუხარება
          - უზომო. მიცვალებული საზეიმო ცერემონიით შემოასვენეს ქალაქში. თავად
          დედოფალიც მიბრძანდა, წმინდა ძღვენის შესანახი ჭურჭლითურთ (Monstranz).
          პარციფალის მიერ მოკლული კუკუმერლანდის მეფის ცხედარი მწარედ დაიტირა:
          „ვაგლახ, ეს საშინელი უბედურება ართურის მეფურ ღირსებას გაანადგურებს,
          რამეთუ ის, ვისაც მრგვალ მაგიდასთან უმაღლესი პატივი და დიდება უნდა 69
          პარციფალი ვოლფგანგ ფონ ეშენბახი რგებოდა წილად, ნანტში უსულოდ წევს! მან
          თავისი სამემკვიდრეო წილი მოითხოვა და სიკვდილი მიიღო სანაცვლოდ. ართურის
          კარის რაინდი იყო და მის აუგ საქმეთა შესახებ კაციშვილს არაფერი სმენია.
          სიცრუეს გაურბოდა და თავხედური ტყუილები არ სჩვეოდა. რა ნაადრევად მიწევს
          დიდების გვირგვინის დადება მის სამარეზე. მისი გული, ეს უტყუარი ანაბეჭდი
          ჭეშმარიტი კეთილშობილებისა, მისი მრჩეველი იყო მუდამჟამ, როცა ის უშიშრად
          და მტკიცე მამაკაცური ერთგულებით სატრფოსათვის იბრძოდა. აწ კი ქალებს
          სამარადჟამო მწუხარების მარცვალი ჩაგვიგდე გულში, ოდენ ტკივილს რომ
          გამოიღებს ნაყოფად. შენი იარიდან ჩვენი მწუხარება აღმოიზარდა. ჰეი, რა
          წითელი თმა გქონდა! შენი სისხლის ელვარე ყვავილებზე უწითლესი! შენმა
          სიკვდილმა დაადუმა ასულთა კისკისი! სახელოვანი ითერი სამეფო სამარეში
          დაკრძალეს. ის მანდილოსნებმა დაიტირეს. მის სიკვდილად მისივე საჭურველი
          ქცეულიყო, რადგან მიამიტმა პარციფალმა მის გამო გამოასალმა სიცოცხლეს.
          მოგვიანებით, ჭკუაში რომ ჩავარდა, ამ ამბავს ძალიან ნანობდა. მკვდარი
          ითერის ბედაური უზარმაზარ დატვირთვასაც იოლად იტანდა. სიცხესა თუ
          სიცივეში, ქვებსა და ლოდებზე მიჭენაობდა და ოფლი არასდროს გამოსვლია. ორი
          დღე-ღამე ჩამოუსვლელად რომ მჯდარიყო უნაგირზე, მხედარს მოსართავის ოდნავი
          მოჭერაც კი არ დასჭირდებოდა. ამ ჩერჩეტმა ყმაწვილმა, სრული აღჭურვილობით,
          ერთ დღეში იმსიგრძე გზა ჩამოიტოვა უკან, რომ ამხელა მანძილს გამოცდილი
          კაცი, თანაც უაბჯროდ, ორ დღეშიც ვერ დაფარავდა. პარციფალმა არ იცოდა,
          ცხენი აღვირის მოქაჩვით როგორ უნდა შეეყენებინა, ამიტომ მთელი დღე ოთხით
          მიჭენაობდა და მხოლოდ დროდადრო გადადიოდა ჩორთზე. მოსაღამებულზე ერთი
          კოშკის წვეტი და სახურავი შენიშნა. ჭენება განაგრძო და როცა ჰორიზონტზე,
          მიწიდან ამოწვერილივით, სხვა კოშკებიც შენიშნა, იფიქრა, ართურის დათესილი
          იქნებაო. ჰოდა, ართური ყოვლისშემძლე წმინდანად მიიჩნია. ჩერჩეტმა ბიჭმა
          ჩაილაპარაკა, დედაჩემის ყმებს მიწის დამუშავებისა თურმე არაფერი
          სცოდნიათ. რაც ტყეში მოჰყავთ, ამსიმაღლე არასდროს გაზრდილა. ალბათ, აქ
          ხშირად წვიმს და ამის გამოა ასეო. იმ ციხესიმაგრის პატრონს, რომელსაც ის
          მიადგა, გურნემანც გრაჰარცელი ერქვა. ციხესიმაგრის წინ, ვრცელ,
          ამწვანებულ მინდორში ცაცხვი იდგა, ფართოდ ტოტებგაშლილი. გზამ და მისმა
          ცხენმა პარციფალი პირდაპირ იქ მიიყვანეს, სადაც ამ სასახლისა და მიწის
          ბატონ-პატრონი დაბრძანებულიყო. ქანცგაწყვეტილი პარციფალი ფარის წინ და
          უკან ქნევას მოჰყვა, რაც რაინდულ წესთა დარღვევა და მიუღებელი საქციელი
          იყო. თავადი გურნემანცი განმარტოებით იჯდა ცაცხვის ქვეშ 70 პარციფალი
          ვოლფგანგ ფონ ეშენბახი და ხეს კეთილშობილური აღზრდის ამ დიდოსტატისთვის
          ჩრდილი მიეფინა. ზნეკეთილი გურნემანცი სტუმარს თავაზიანად მიესალმა.
          რადგან თავადის გვერდით არც რაინდები იყვნენ და არც მსახურები,
          პარციფალმაც ასევე გულღიად და უდარდელად დაუბრუნა სალამი: „დედაჩემმა
          დამარიგა, მოხუცის შეგონებას ყოველთვის ყური უგდეო. და რახან დედაჩემმა
          ასე მითხრა, თქვენ სამსახურში ჩავდგები.“ „აქ თუ იმისთვის მობრძანდით,
          რათა განისწავლოთ ჩემგან, მეც ვითხოვ თქვენგან მეგობრობას. და თუ ჩემი
          რჩევის მიღება გსურთ, თქვენც უნდა გაუგონოთ მასწავლებელს.“ ამ სიტყვებით
          მან ხელი აიქნია და გვრიტი, მისი ხელისგულიდან რომ კენკავდა ნამცეცებს,
          ციხესიმაგრეში აფრინა. ჩიტიც ფეზე შებმული ზანზალაკის წკრიალ-წკრიალით
          აიჭრა ცაში. შიკრიკობას უწევდა თავადს. მალევე ციხესიმაგრიდან კარგად
          ჩაცმულ-დახურული პაჟები გამოვიდნენ. თავადმა ბრძანა, რომ სტუმარი
          ციხესიმაგრეში წაეყვანათ და სათანადო პატივით მიეღოთ. სწორი ყოფილა
          დედაჩემი, - გაიფიქრა ბიჭმა, - მოხუცთან მართლაც იმედიანად გრძნობს თავს
          კაცი.“ პაჟებმა ის ციხესიმაგრის ეზოში შეიყვანეს, სადაც უამრავი რაინდი
          ირეოდა. სთხოვეს, ქვის საფეხურთან ჩამოქვეითებულიყო, რაზედაც მან
          მიამიტურად და ალალად განაცხადა: მეფემ რაინდად მაკურთხა და ქვეყანა რომც
          დაიქცეს, ამ ცხენიდან არ ჩამოვალ! მოსალმებით კი მოგესალმებით, დედაჩემმა
          ასე დამარიგაო. მათ მადლობა მოახსენეს მასაც და დედამისსაც. როცა
          მისასალმებელი სიტყვების გაცვლა-გამოცვლა დასრულდა, კიდევ ბევრი სიტყვა
          დაიხარჯა პარციფალის დასაყოლიებლად, ცხენიდან რომ ჩამოსულიყო და
          ფანჩატურში მოესვენა, მიუხედავად იმისა, რომ ცხენსაც და კაცსაც
          დაღლილობისგან ლამის სული გაძვრომოდათ. ახლა იქ სთხოვეს, ნება მოგვეცი,
          აბჯარი აგხსნათ, კარგად რომ მოისვენოო. როგორც იქნა, აბჯარი გაიხადა და
          ამ დროს მსახურებმა მის გლეხურ ქალამნებსა და მასხარის კვართს ჰკიდეს
          თვალი; მიირბინეს თავიანთ ბატონთან და შეწუხებულმა მოახსენეს ეს ამბავი.
          ისიც საგონებელში ჩავარდა. ამ დროს ერთმა ფრიად დახვეწილმა რაინდმა
          ბრძანა: „ჭეშმარიტებას მოგახსენებთ, ამგვარი სრულქმნილება არასდროს
          მინახავს ადამის ძეთა შორის! ბედნიერების შუქი მოსავს და სიწმინდეს,
          კეთილშობილებასა და მშვენიერებას ასხივებს. ოღონდ, როგორ შეუმოსავთ ეს
          მზეჭაბუკი! აღვშფოთდი, როცა ეს თვალისჩინი კაცობრიობისა ძონძებში ვიხილე!
          დიდება დედას, რომელმაც ის შობა! ძვირფასად არის აღჭურვილი, სარაინდო
          აბჯარი აქვს; სანამ საჭურველს მთლიანად არ მოიხსნის... და კიდევ, ამ
          ჩინებულ ჭაბუკის ტანზე რამდენიმე ღია ჭრილობა შევნიშნე.“ 71 პარციფალი
          ვოლფგანგ ფონ ეშენბახი ციხესიმაგრის პატრონმა თქვა, ახლა კი მივხვდი!
          ტრფობის ამბავი იქნება. ვინმე მანდილოსანმა თუ აღათქმევინა ამ სამოსის
          ტარებაო. „ო, არა, ბატონო! მისი ქცევის გამო, შეუძლებელია, რომელიმე
          ქალბატონს მისთვის რაინდული სამსახურის გაწევა ეთხოვა, მისი მომხიბლაობის
          მიუხედავად.“ თავადმა ამ უცნაურად შემოსილი ყმაწვილის ახლოდან გაცნობა
          მოინდომა. გაემართნენ მისი ოთახისაკენ და იქ ახალთახალი შუბით
          აღფრთოვანებულ პარციფალს წააწყდნენ. გურნემანცი ისეთი მზრუნველობით
          მოეპყრო ყმაწვილს, არცერთი მამა რომ არ მოპყრობია თავის ვაჟიშვილს.
          ჭრილობები მობანა და საკუთარი ხელით გადაუხვია. ვახშამი შემოატანინა,
          რამაც ახალგაზრდა სტუმარს მართლაც რომ სულზე მიუსწრო, რადგან მგელივით
          შიოდა. ის ხომ დილაუთენია ისე გამოვარდა მეთევზის სახლიდან, რომ არც
          უსაუზმია; თანაც ნანტთან მიღებულ ჭრილობებსა და მძიმე საჭურველს ძალზე
          დაექანცა და დაემშიებინა, რასაც ემატებოდა მთელი დღის ჯირითი ბრეტონიდან,
          რომლის დროსაც ერთხელაც არ წაუხემსია. ციხესიმაგრის პატრონმა სუფრასთან
          მიიწვია და სტუმარიც გემრიელად შეექცა. ისე სწრაფად და ხარბად ნთქავდა
          კერძებს, რომ სუფრა თვალისდახამხამებაში მოაცარიელა. ციხესიმაგრის
          პატრონი ფარული კმაყოფილებით უმზერდა და გამუდმებით ამხნევებდა, დაღლა
          რომ დაევიწყებინა. როცა პარციფალი დანაყრდა, სუფრიდან წამოდგნენ.
          „ვხედავ, რომ დაღლილი ბრძანდებით“, უთხრა თავადმა. „ეტყობა, დილაუთენია
          წამომდგარხართ ფეხზე.“ „ღმერთმანი, ასეა! დარწმუნებული ვარ, დედაჩემს
          ჯერაც ეძინებოდა. ასე ადრიანად არასდროს დგება.“ თავადს გაეცინა და
          საძინებელში გაუძღვა. სთხოვა, ტანისამოსი გაეხადა; პარციფალიც, სხვა რა
          გზა ჰქონდა, უხალისოდ დათანხმდა. დედიშობილა პარციფალი ისეთი სანახავი
          იყო, რომ მისებრი ჯერ არცერთ ქალს უშობია. ყარყუმის ბეწვის საბანი
          გადააფარეს. მკვდარივით დაღლილს ისე ღრმად ჩაეძინა, რომ გვერდი ერთხელაც
          არ მოუცვლია. ასე ფეხგაუნძრევლად ეძინა ნათელი დღის დადგომამდე. შუადღე
          რომ მოახლოვდა, თავადმა მის საძინებელში აბაზანა შეატანინა და ხალიჩაზე
          დაადგმევინა, ყოველ დილით რომ განბანილიყო. წყალში სურნელოვანი ვარდები
          ჩაყარეს. უხმაუროდ კი ირჯებოდნენ, მაგრამ პარციფალს მაინც გამოეღვიძა და
          ეს მშვენიერი, კეთილშობილი ყმაწვილი აბაზანაში ჩაჯდა. არ ვიცი, ვინ
          გამოგზავნა, მაგრამ ოთახში ტურფა, მდიდრულად ჩაცმულმა ასულებმა
          შემოაბიჯეს, კრძალვით რომ დაეხარათ მზერა. თეთრი, სათუთი ხელებით მობანეს
          და დაუამეს ჭრილობები. მისი გულუბრყვილობის მიუხედავად, ჭაბუკი მათ ძალზე
          მიმზიდველად ეჩვენათ. მას ამჯერად მიამიტურად აღარ უძალადია; კმაყოფილი
          და ნასიამოვნები იღებდა აბაზანას. ასე გაანებივრეს 72 პარციფალი ვოლფგანგ
          ფონ ეშენბახი მორცხვმა და ამავდროულად კეკლუცმა ასულებმა, თუმცაღა ის,
          მორიდების გამო, მათ მხიარულ საუბარში არ ჩართულა. ვერც უშუქობაზე
          დაიჩივლებდა, რადგან ქალიშვილები სიტურფით ისე ბრწყინავდნენ, რომ მეორე
          დღე გაეთენებინათ. მათგან გამოსხივებული ნათელი და დღის შუქი ერთმანეთს
          ეჯიბრებოდნენ, მაგრამ ორივე პარციფალის მშვენებას დაეჩრდილა. პირსახოცი
          რომ მიაწოდეს, არ გამოურთმევია, რადგან მათ თვალწინ აბაზანიდან
          გადმოსვლისა მოერიდა. ქალიშვილები ოთახიდან გავიდნენ, იქ დიდხანს
          დაყოვნება ეუხერხულათ; თუმცა, ასე მგონია, რომ სიამოვნებით შეავლებდნენ
          თვალს წელს ქვემოთაც, რათა ენახათ, რამე ხომ არ სჭირდა; ქალები ხომ
          ყოველთვის ზრუნავენ გასაჭირში ჩავარდნილ მოყვარეზე. ჩვენი სტუმარი
          საწოლში დაბრუნდა; მალე მის შემოსვას შეუდგნენ: ჩააცვეს თეთრი პერანგი;
          შემოაკრეს ოქრომკედით ნაქარგი აბრეშუმის სარტყელი; ამოაცვეს მეწამული
          ფერის შარვალი. ეჰეჰეი! ერთი შეხედეთ მის ჩამოქნილ წვივებს! მეწამული
          ფერისვე, ოღონდ უფრო მუქი იყო მისი გრძელი, კოხტად გამოჭრილი მუნდირი და
          მოსასხამი, რომელსაც შიდა მხარეს ყარყუმის თეთრი ბეწვი ჰქონდა ამოფენილი,
          გარედან კი სიასამურის შავი და რუხი ბეწვით გაეწყოთ. ასე შეიმოსა ჩვენი
          ყოჩაღი ყმაწვილი. მოსასხამზე ძვირფასი ქამარი შემოიჭირა, ასეთივე
          ძვირფასი ბალთით რომ იკვრებოდა. მხურვალებისგან ტუჩები ალისფრად
          უგიზგიზებდა. ამ დროს მოვიდა თავადიც, მედიდურ რაინდთა ამალის თანხლებით.
          მიესალმა სტუმარს, რაინდებმა ერთმანეთს გადაულაპარაკეს, ასეთი სილამაზე
          ჯერ არ გვინახავსო. ხოტბა შეასხეს ქალს, რომელმაც ქვეყნად ამისთანა შვილი
          მოავლინა. თავაზიანობის გამო კი არა, სრული დარწმუნებით განაცხადეს:
          „რაინდული მსახურებით უეჭველად მოიპოვებს მანდილოსანთა კეთილგანწყობას.
          გულითადი მეგობრობა და სიყვარულია ამ კეთილშობილი ქმნილების თანმდევი!“
          იმას, რაც იქ წინდაწინ ითქვა, მოგვიანებით რაინდები სათითაოდ
          ახსენებდნენ, სადაც კი თვალს მოჰკრავდნენ. ციხესიმაგრის პატრონმა ხელი
          ჩასჭიდა და მასთან ერთად ოთახიდან გამოვიდა. თავადი შეეკითხა, კარგად თუ
          მოესვენა ღამით. „ბატონო, ნამდვილად დავიღუპებოდი, დედაჩემს
          გამოთხოვებისას თქვენთან მოსვლა რომ არ ერჩია.“ „ღმერთმა დაგლოცოთ
          თქვენცა და დედათქვენიც! თქვენც ძალზე მოწყალე ბრძანდებით ჩემ მიმართ“
          ჩვენი მიამიტი გმირი ციხესიმაგრის სამლოცველოში შევიდა, სადაც უფლისა და
          თავადისთვის წირვა ტარდებოდა. წირვის მსვლელობისას თავადმა ასწავლა, რომ
          ადამიანს წირვაში მონაწილეობა, პირჯვრის გადაწერა და ეშმაკეულის განგდება
          73 პარციფალი ვოლფგანგ ფონ ეშენბახი სიხარულს უმრავლებდა. ამის შემდეგ
          სასახლეში შევიდნენ, სადაც სუფრა უკვე გაეწყოთ. სტუმარი ციხესიმაგრის
          პატრონს გვერდით მიუჯდა და კერძების დაგემოვნებას შეუდგა. თავადი
          მიუბრუნდა და თავაზიანად ჰკითხა: „ჩემო ბატონო, კადნიერებაში თუ არ
          ჩამომართმევთ, გკითხავთ, აქ როგორ აღმოჩნდით.“ პარციფალმა უამბო, როგორ
          მიატოვა დედა, როგორ მოიპოვა ბეჭედი, გულსაბნევი და აბჯარი. თავადმა,
          რომელიც იცნობდა წითელ რაინდს, ამოიოხრა; მისმა სიკვდილმა ის ძალზე
          დაანაღვლიანა; და თავის სტუმარს იგივე სახელი - წითელი რაინდი უწოდა.
          სუფრიდან რომ წამოდგნენ, გურნემანცი გაუთლელი პარციფალის აღზრდას შეუდგა.
          თავადმა უთხრა სტუმარს: „უწლოვანი ბავშვივით ტიტინებთ. დაანებეთ თავი,
          ბოლოს და ბოლოს, წამდაუწუმ დედათქვენის ხსენებას და სხვა რამეზეც
          ილაპარაკეთ. დაიხსომეთ ჩემი სწავლება და სიკეთეს ეწევით. ასე რომ, ყური
          დამიგდეთ: ნუ დაიზარებთ თქვენი საქციელის განსჯას. უსირცხვილო კაცი
          არაფრის მაქნისი კაცია. როგორც მიმინოს ეფანტება ბუმბული განგურისას,
          მსგავსადვე განიფანტება მისი სახელი და დიდება და ჯოჯოხეთი იქნება მისი
          ხვედრი. გარეგნულად ყოველმხრივ შემკული ბრძანდებით, ბატონკაცური
          გარეგნობისა; მაგრამ რაც არ უნდა აღზევდეთ, ნუ დაივიწყებთ გაჭირვებულთა
          ქომაგობას. მათი გასაჭირი გულუხვობითა და სიკეთით შეამსუბუქეთ. იყავით
          მუდამ გულმოწყალე და ნუ გამედიდურდებით. კეთილშობილი კაცი თუ გაღარიბდა,
          სირცხვილი იპყრობს და ყოფა უმწარდება. ყოველთვის გაუმართეთ ხელი ასეთ
          კაცს, და მისი გასაჭირის შემცირებით, ღვთის წყალობა გადმოვა თქვენზედ.
          რამეთუ ის უფრო შავ დღეშია, ვიდრე მათხოვარი, რომელიც ხელგაწვდილი ითხოვს
          შემწეობას. მაგრამ აქაც ზომიერების გამოჩენა გმართებთ; მერწმუნეთ,
          ბატონკაცური თვისება არც უაზრო მფლანგველობაა და არც ქონების ხარბად
          დაგროვება. მუდამ ეძიეთ შუალედი ხელგაშლილობასა და მომხვეჭელობას შორის.
          შევნიშნე, რომ უცილობლად გჭირდებათ რიგიანი განსწავლა. ერთხელ და
          სამუდამოდ შეეშვით თქვენს უხეირო გამოხდომებს! ზედმეტ კითხვებს ნუ
          დასვამთ; მაგრამ თუ ვინმე შეგეკითხებათ რასმეს, გონივრულ პასუხს ნუ
          დაუყოვნებთ. ხუთი ჯანსაღი გრძნობა გაქვთ, ასე რომ, გამოიყენეთ ისინი და,
          ბოლოს და ბოლოს, თქვენი გონება გამოაფხიზლეთ! თუ ბრძოლაში სიმამაცეს
          მუდამ შეუწყვილებთ დიდსულოვნებას, იმის ნიშანი იქნება, რომ ჩემს
          სწავლებას სწორად ჩასწვდომიხართ. თუ რაინდი დაგნებდებათ, დაინდეთ იგი, რა
          გულისტკივილიც არ უნდა მოეყენებინა თქვენთვის. აბჯრის ტარება ხშირად
          მოგიწევთ. მისი ახდის შემდეგ სახიდან და ხელებიდან ჟანგის კვალი
          ჩამოირეცხეთ, ბრძოლის ნიშანწყალი რომ აღარ გემჩნეოდეთ და სასიამოვნო
          შესახედი იყოთ. მანდილოსნები ამას ძალზედ აქცევენ ყურადღებას; მამრულ
          სიმამაცეთან 74 პარციფალი ვოლფგანგ ფონ ეშენბახი შერწყმულ სილაღეს სცემენ
          თაყვანს. გაუხსენით გულის კარი ქალბატონებს, რამეთუ ტრფიალება
          აკეთილშობილებს ჭაბუკს; ქალთან ქარაფშუტული ქცევა ნამდვილ მამაკაცს არ
          შეშვენის; ნურასდროს მოატყუებთ მას. სიყვარულში სიყალბე, ბევრი რამ რომც
          არ გამოვიდეს სამზეოზე, თქვენს სახელსა და ღირსებას გააცამტვერებს.
          მზაკვრულად შემოპარულ ბოროტმოქმედს ტყის ხმელი ტოტები გასცემს, რამეთუ
          მის ფეხქვეშ ლაწალუწი გაუდის და ციხის გუშაგს აღვიძებს. ბრძოლა ხშირად
          გაუვალ ბილიკებსა და უდაბურ ადგილებში ჩაღდება - ასეა სიყვარულშიდაც!
          სიყვარული ყოველთვის ნატიფად გრძნობს სიცრუესა და ვერაგობას და თუ
          ერთხელაც მოწყალე თვალით აღარ შემოგხედავთ, მოგიწევთ შერცხვენილმა და
          პატივაყრილმა განლიოთ ცხოვრების დღენი. გულში ჩაიმარხეთ ეს სწავლება!
          ერთსაც მოგახსენებთ ქალის არსებაზე: კაცი და ქალი განუყოფელი ერთიანობაა,
          ვითარცა მზე და დღე. ერთი თესლიდან აღმოცენდებიან და ერთმანეთისგან არ
          განიყოფიან. მუდამ გახსოვდეთ ეს! ამ განსწავლის შემდეგ სტუმარმა
          ციხესიმაგრის პატრონს მადლობის ნიშნად თავი დაუკრა. ამიერიდან დედა აღარ
          უხსენებია, თუმცაღა, გულით დაატარებდა მას მარადჟამ. თავადმა ძალზე
          თავაზიანად განაგრძო სიტყვა: „ახლა თქვენ სარაინდო ქცევის წესებს უნდა
          დაეუფლოთ! რა სანახავი იყავით, აქ რომ მოხვედით! უამრავი კედელი
          მინახავს, რომელზეც ფარი უკეთ ეკიდა, ვიდრე თქვენს კისერზე. დროა,
          მინდორში გავქუსლოთ. იქ გაზიარებთ იარაღის ხმარების ხელოვნებას.
          მოგვგვარეთ ცხენები! პაჟებიც გამოგვყვნენ, ახალთახალი, მტკიცე შუბით
          ხელში!“ თავადმა სტუმარი საასპარეზო არენაზე გაიყვანა, სადაც მას
          რაინდული ბრძოლის პირველი გაკვეთილები ჩაუტარა. ასწავლა, სადავის
          მართვითა და დეზის კვრით ცხენი ჩორთით სვლიდან შეტევაზე როგორ
          გადაეყვანა, სწორად როგორ უნდა ეტყორცნა შუბი და მოწინააღმდეგის
          დარტყმისთვის ფარი ოსტატურად როგორ უნდა შეეგებებინა. „შეხედეთ, მე როგორ
          ვაკეთებ“ - ეუბნებოდა - „და თქვენც ასე უნდა მოიქცეთ!“ პარციფალს
          შეცდომებს უსწორებდა და ასე ბევრად უკეთ წვრთნიდა, ვიდრე წკეპლით, საწყალ
          ბავშვებს შინ ტყავს რომ უთრიმვლავენ ხოლმე. შემდეგ იხმო ერთი ძლიერი
          რაინდი, რომელსაც პარციფალთან უნდა ეასპარეზა. თავის შეგირდს პირველად
          დააჭერინა ხელში საბრძოლო შუბი და ის არენაზე გაიყვანა; მანაც პირველივე
          ჯერზე ისე ძლიერად ატაკა შუბი მეტოქის ფარს, რომ, ეს სხარტი და ძლიერი
          რაინდი, ყველას გასაოცრად, ცხენის უკან გადაისროლა. მას მეორე რაინდი
          შეენაცვლა. ამასობაში ახალგაზრდული შემართებითა და ძალით აღსავსე
          პარციფალი უფრო მძლავრ შუბს სწვდა. ამ უშიშარმა, პირტიტველა ჭაბუკმა,
          როგორც ღირსეულმა ძემ გახმურეტისა, მისი თანდაყოლილი სიმამაცე 75
          პარციფალი ვოლფგანგ ფონ ეშენბახი გამოავლინა. ფიცხლად გამოაქროლა ცხენი
          და ფარს შუბი დაუმიზნა, ზუსტად ოთხ ლურსმანს (Schildnägeln) შუა ისეთი
          ძალით ატაკა, რომ თავადის რაინდმა უნაგირზე თავი ვერ შეიმაგრა და ძირს
          დაენარცხა. ამჯერად ასპარეზობა კი მოიგო, მაგრამ მოგვიანებით, საბრძოლო
          დიდება ცხარე ბრძოლებით მოიპოვა. ომში ნაცადმა რაინდებმა, მეტოქესთან მის
          შერკინებას რომ აკვირდებოდნენ, ერთხმად აღიარეს პარციფალის სიმარჯვე და
          ძალა. ერთმა მათგანმა თქვა: აი, ახლა კი ჩვენი ბატონი გულიდან დარდს
          გადაიყრის და კვლავ ჭაბუკური შემართება დაუბრუნდება. თავისი ასული, ჩვენი
          მომავალი მბრძანებელი, მას უნდა მიათხოვოს, თუ უნდა რომ მის
          სევდა-ნაღველს ბოლო მოეღოს. სამი ვაჟის დაღუპვამ გულში ლახვარი ჩასცა; აწ
          კი ისევ გაუღიმა ბედმა.“ როცა საღამოს პირას თავადი სასახლეში დაბრუნდა,
          სუფრა უკვე გაეშალათ. სთხოვა ქალიშვილს, მათ ტრაპეზს ისიც შეერთებოდა. აწ
          ისმინეთ, რა უთხრა მამამ მშვენიერ ლიასეს შემოსვლისას: „ამ რაინდს
          მიმასალმებელი ამბორი უძღვენი და პატივი ეცი, რადგან ბედნიერებაა მისი
          თანამდევი. თქვენ კი გთხოვთ“, - მიუბრუნდა პარციფალს, - „ქალიშვილს
          შეარჩინოთ ბეჭედი, თითზე თუ უკეთია. რა თქმა უნდა, მას არც ბეჭედი აქვს
          და არც გულსაბნევი, თანაც ვინ უძღვნიდა ისეთ სამკაულებს, იმ ქალბატონს
          რომ ეკეთა ტყეში? მას ჰყავდა ვიღაც, რომელმაც უძღვნა ის, რაც მერე თქვენ
          მიისაკუთრეთ. ცხადია, ლიასეს თქვენ ვერაფერს წარტაცებთ.“ სტუმარს ძალიან
          შერცხვა, მაგრამ ალივით აგიზგიზებულ ქალიშვილს პირზე კოცნით მიესალმა.
          ლიასე ერთობ საყვარელი და უმწიკვლო ბუნების არსება გახლდათ. მაგიდა
          დაბალი და გრძელი იყო; თავადი სუფრის თავში დაბრძანდა, გვერდით სტუმარი
          მოისვა, მის გვერდზე კი ლიასეს მიუჩინა ადგილი. სთხოვა, სტუმარს
          გამასპინძლებოდა და თავისი ნაზი, თეთრი ხელებით მიეწოდებინა, რის
          მირთმევასაც წითელი რაინდი ინებებდა. არავის უნდა დაეშალა მისთვის
          სტუმართან გულითადი ურთიერთობის გაბმა. ქალიშვილიც ისე იქცეოდა, როგორც
          მამამ დაარიგა. თვალს ახარებდა მისი და მისი სტუმრის ხილვა. ვახშამი
          დასრულდა თუ არა, ქალიშვილი უმალ გაუჩინარდა. ასე ევლებოდნენ თავს ჩვენს
          გმირს თოთხმეტი დღის განმავლობაში. მაგრამ მისი გული მოუსვენრობას
          შეეპყრო და აი რა მიზეზით: ვიდრე ქალის მკლავებში ჰპოვებდა შვებას,
          უნდოდა მრავალი ბრძოლა გადაეხადა; მიაჩნდა, რომ ეს კეთილშობილური სწრაფვა
          მოუტანდა უმაღლეს ბედნიერებას ამ ცხოვრებაშიც და სიკვდილის შემდგომ
          ყოფიერებაშიც, და ეს მართლაც ასეა. ერთ დილასაც დაემშვიდობა თავის
          მასპინძელს და ქალაქი გრაჰარცი დატოვა. ციხესიმაგრის მეპატრონემ კარგა
          მანძილზე გააცილა. მის გულში ახალ დარდს 76 პარციფალი ვოლფგანგ ფონ
          ეშენბახი ჩაებუდებინა. ბოლოს თავადმა უთხრა: „თქვენ ჩემი მეოთხე ვაჟი
          ხართ, რომელსაც ვკარგავ. იმედი მაქვს, რომ მათი მწარე ხვედრი აგცილდებათ.
          აქამდე სამი ძე მყავდა დაკარგული. ვინმემ რომ მოინდომოს, გული ოთხ
          ნაწილად გამიყოს და სათითაოდ ჩაუდგას ჩემს სამ კეთილშობილსა და გმირულად
          დაღუპულ ვაჟკაცს და თქვენც, აწ რომ მშორდებით, აჰ, რა ძალიან
          გავბედნიერდებოდი! მაგრამ რა გაეწყობა, მწუხარების ხუნდებიც ჯილდოა
          რაინდობისა. ჩემი ვაჟის შტენტეფლურის დაღუპვამ მე განსაკუთრებით მატკინა
          გული. ის სიცოცხლეს კლამიდესთან და კინფრუნთან შერკინებისას გამოესალმა,
          კონდვირამუსის დაცვისას, რომელმაც უარი განაცხადა ამ სასიძოთათვის
          საკუთარი თავი და ქვეყანა ჩაებარებინა. მისმა სიკვდილმა გულში იმდენი ღია
          ჭრილობა გამიჩინა, რამდენი ღიობიცაა მესერში. და თქვენც ძალზე ნაადრევად
          წარმიკვეთეთ იმედი. აჰ, რატომ დავრჩი ცოცხალი, როცა თქვენ ლიასე, ჩემი
          მშვენიერი ასული და ჩემი ქვეყანა დაიწუნეთ! ჩემი მეორე ვაჟი გრაფი
          ლასკუტი იყო, ის იდერსმა, ნოიტის ვაჟმა მომიკლა, მიმინოს გამო. მისმა
          სიკვდილმა მთლიანად წარმტაცა სიხარული. გურცგრი ერქვა ჩემს მესამე ვაჟს.
          მისი თანამგზავრი იყო მშვენიერი მაჰაუტე, რომელიც მისმა ძმამ, ამაყმა
          ეხკუნახტმა ჩემს ძეს ცოლად მისცა. გზად დედაქალაქ ბრანდიგანისკენ ის
          შლოიდელაკურტს მიადგა, სადაც სიკვდილს ეწია. ის მოკლა მაბონაგრინმა. ამ
          უბედურების გამო მისი ცოლი მაჰაუტე თავის ბრწინვალე სილამაზეს
          გამოეთხოვა, დედამისი, ჩემი მეუღლე კი - სიცოცხლეს. მან მესამე ვაჟის
          სიკვდილი ვეღარ გადაიტანა და გარდაიცვალა.“ სტუმარმა გულთან ახლოს
          მიიტანა მასპინძლის უბედურება, ასე დაწვრილებით რომ უამბო მან. უთხრა:
          „ბატონო ჩემო, მე ძალზე გამოუცდელი ვარ; როცა ნამდვილ რაინდად ვიქცევი და
          სიყვარულის უფლებას მოვიპოვებ, თქვენი ასული, მშვენიერი ლიასე ცოლად
          მომეცით. საკმარისია გლოვა! თუ მე თქვენი დარდის განქარვება ძალმიძს, ეს
          ერთ დღეს უეჭველად მოხდება!“ ამ სიტყვებით გამოემშვიდობა ჭაბუკი
          დიდსულოვან თავადსა და მის ამალას. თავადის სამმაგ დარდს ახალი საწუხარიც
          დაერთო; დანაკარგით გამოწვეული ტკივილი მას მეოთხეჯერ უნდა დაეთმინა.
        </p>
      </div>
    </section>

    <!-- ====== SCRIPTS ===== -->
    <script
      src="https://kit.fontawesome.com/4dd95a71c6.js"
      crossorigin="anonymous"
    ></script>
    <script src="../index.js"></script>
    <!-- ====== SCRIPTS ===== -->
  </body>
</html>
